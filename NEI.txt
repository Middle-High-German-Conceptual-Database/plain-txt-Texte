der swarcze dorn ist worden weis
nun hat der maye seinen vleis
geleget an den anger
gar zergangen ist der schne
man siht hewer aber als ee
die liechten pluemblein swanger
der maye hat die veld gar schoen beseczett
mit gamillen pluemlein fein
fro so singen die vogelein
irs laids sind sie ergeczett
dafuer ich lob die raynen weib
der wolgetraut globter leib
kan pringen hoch gemute
die sich vor valsche hand behut
die lob ich fur alles gutt
so wol dir weibes guete
weib behalt dein. das will ich dir raten
durch dein froelich weiplich zucht
weib du ausserwelte frucht
las tume minner braten
nun sueng ich gern der frawen mein
so irret mich ein ander pein
ich sahe die doerpper rayen
gar vppiglichen auff dem plan
baide frawen vnde man
die empfiengen schoen den mayen
her langer lancze daz suelt ir ir mir rechen
darczu so clag ich euch herr pflug
ir rechet mir diesen vngefug
das yn ir rueckgen brechen
ich kam dohin gein zeyssellmaur
die fart ward mir eins tails zu sawer
ich hoert da fremde mere
do fannd ich einen lobetancz
vnd von rosen mangen krancz
zergangen was mein swere
ich zogt zu einem wirte der was ziere
des ward engelmair gewar
elen weit was im sein har
da hin so eylt er schiere
zu vierczig gaettelingen gut
vppiglich stund in ir mut
die tanczten bej der linden
er sprach herr neythart der ist hie
der vns gespoettes nye erlie
wolauff das wir yn finden
ir solt euch keines argen nicht gedencken
ir get mir zuechtiglichen nach
auch seitt zu fechten nicht zu gache
wir sond im frolich schencken
vierczig kaentelin mit wein
sie trungen in ein gertlein
gar gros was ir geraisse
seitt gotwilkum herr neithart
euch sej geschenckt an diser fart
ich sasß in einem swaisse
ich sprach ich pin dem neithart vngeleiche
ich pin ein jeger mir ist zorn
ich hab die hunde sein verlorn
des fuersten von osterreiche
engelmair yn da gepott
bej dem leben an den todt
das sie sich saczten alle
so zuhant da schanckt man ein
den vil klaren osterwein
den truncken sie mit schalle
er sprach vnd wolt ir gogelfur er kennen
so siczt vnd seit ein frolich man
ich hilff euch mit gemach hin dan
wolt ir mich nymer nennen
dir sei gelobet an die hant
du wirst von mir nicht mer genant
was ich will fuerbas singen
vnd auch was ich gedichten kan
du haist der vngenante man
du solt frolichen springen
vnd hais die oeden schaiden auß dem garten
woll auff ir herrn wir sollen gan
gar zuchtiglichen auf den plan
vnd dienen frauen zarten
die verswunden so zuhant
do bracht man mir ein gut gewant
das must ich dannen fueren
darczu so gabns mir ein pfertt
das was wol dreissig pfunde werdt
vnd zeltet nach den schnueren
des danckt ich schon den manen vnd den frawen
vnd rait daczu yn auff den plan
da mochten siben hundert stan
die mich begunden schawen
auff die rais so was mir gah
mir ward ein michel kaffen nach
von liechten augen schoene
friderunen naeckelin
das gab fuer die andern schein
mit lob ichs ymber kroene
ich rait gein wyen vnd sagt die abenteure
wie sie mir alle truegen has
da ich in dem garten sasß
yedoch ward mir yr stewre
der herczog sanndt gein zeissellmaur
er lie frey den selben pauer
vnd all sein haußgenossen
des ward fro der engelmar
der mir halff froelich von der schar
wol auff des reiches strassen
vnd engelmair wil ich yn nymer nennen
er haist der vngenante man
der wol mit friderunen kan
ir muegt yn wol erkennen das straussen horn
arger winder
pald hin hinder
must du streben
seit die haide
frey vor laide
ist gestalt
man hoert susser vogelein kel erclingen
vnd die winde
schon der linde
suesse geben
frewet euch baide
in gruenem claide
nu stet der walt
man siht plueet auß hertem holcz her dringen
fein perlein gestrewet in den awen
siht man gamillen pluenden aber schon aufgen
wol zuschawen
in den awen ligt der klee
aber als ee
den jungen muß gelingen
weibes guete
hochgemuete
bringen kan
laid verswenden
wol vollenden
freuden uil
mit ir tugent auß irn zarten leiben
in mynne gluten
muss ich wuten
sender man
ir gepende
ist sorgen wende
auff freuden zil
von yn so sol man tichten vnde schreiben
der trauten munnde kunnen rosen giessen
sicht man durch ir lachen lustigliche strewe
des ich genyeße
dick ich mich in herczen frewe
one drew
in armen planck bekleiben
des straussen horn
thut mir zorn
sende not
das muß ich hassen
in den gassen
don ist uil
schreien den zarten durch ir ore
sein winterkorn
wirt verlorn
slah ich yn tott
auff dem vasse
ich yne fasse
endes zil
er dunckett sich zu clug der frawen tore
friderunen rais er ir gebende
dauon ir eysenprecht den spiegel gar zuprach
got sie schende
dauon so hub sich vngemach
er rauschet
als der teufel in dem rore
der vil frische
von dem tische
er do sprang
in stahelhute
mich das mute
da er trat
mynniglichen auff des angers ecken
sie aßen vische
vngemische
was ir tranck
die wolgemute
in rayner hute
die er tett matt
sie sah im da den seinen palk zurecken
er trug ir doch wol newn in seinem hare
der was ich einer der im gab den ersten pauß
das stund zu faere
dauon er starb der schnabelrauß
sein bruder strauß
mag vns nicht mer erkreckenn
sich hub ein hawen
vor den frawen
durch den tantz
ir weibes sterben
vnd verderben
was ir spil
got geb das das yn also muß gelingen
die in den awen
liessen schawen
mangen krancz
auff der erden
muß yne werden
laides vil
ein weites landt das woellen sie beczwingen
fueß hend vnd arm sah man reisen
lungen lebern nasen oren kopff vnd kragen
das will ich breisen
fuer des lichten mayen tagen
ich sols nicht klagen
irn todt den wig ich ringe der pal
es sind alles clagelied
weilent fuer des ist nicht lanck
das von teutschen landen schied
wunne vil vnd frolichs gsanck
das mag nu nit anders sein
einer sprichet es ist mein
dem ist wol mit seinr hab
nu lat ab
allen vnnueczbaren schimpff
was ob mein schimpff hat vngelimpff
wann ich trag schimpflichen mut
one gut
wie dem sey so will ich doch von schimpfflichen dingen
schimpfliche liedlein singen
es kumpt noch dar
das menig schar
darnach beginnet springen
iarlag siht man der uil jungen
auff der strass werffen den bal
das ist ir erstes summerspil
damit heben sie den schal
sie melden einen zittelling
das ist ir schimpff vnd ist ein ding
des ich gern lang empir
was ob mir
des dorffes nef gibt einen stoß
des vngefug ist also gros
wenn er wepffet in der schar
her vnd dar
er kan fliehen vnde iagen mit dem balle triegen
dornach hebt sich ein giegen
von zwayn vnd drey
ein hollpoldej
recht sam sie woellen fliegen
poppe ioechet jennet her
sam er hab ein wild ersehen
so kumpt einr der haisset ber
schoechent vmb vnd wil auch spehen
ob im der pal da werden mug
vnczeitiger kranches flug
mag man wunder schawen da
iara ia
wie die maid den selben lobent
wie sie schreien wie sie tobent
wenn er den pal außwerffen soll
yem tut wol
welcher er den pal so hoh durch die lufft hin sende
sie reckent auff ir hende
nu pistu mein
geuaetterlein
wuerff mir her an das ende
demselben ebenhuessen thut
senfter nicht wann das die kint
hildeburg vnd wendelmut
bey in auff dem anger sindt
wer den bal da mag beiagen
der muß yn gegen tragen
dauon rumpolt guempolt lieff
vnd gerieff
wuerff mirn her ich wirff dirn wider
er sties uil mangs dirnlein nyder
als yn sein vngefuge hies
dornach sties
erkenbolt ein dirnlein das lueff nach dem palle
er sties es in dem schalle
vber epen bain
dem kind erschayn
sein knyekell von dem falle
das tett mir wol halbes we
wann ich het sein war genuemen
das veber allen anger nye
so schones was bekummen
do begraiff das kindt den pal
do verclagt es gar den val
frolich holpelt es da ab
menig knab
liff im gar vnstettlich nach
sie schrirn alle vaha vah
do das kind den pal auff warff
nyemant darff
sprechen das kein dirnlein den schimpff pas kunde schickenn
es kan mit augen plicken
vnd mit der hant
den wurf erkannt
so hoffenlich verzwickenn
herr irrenper ich pin euch gram
mein dinste sey euch widersaitt
vnd ewrm gsellen engelram
vnd erkenpolt der sties die maitt
popp vnd hans vnd jener per
wa sind sie nu tretten her
es mag annders nicht gesein
ich muß drein
mit dem pal da allebegen
das sie des schimpfes gar verpflegen
das es mein doch nicht ist genoß
von dem stoß
sah man yem dem fridelnoll gein dem nabell plecken
den must ich im deckenn
do man es lie
den pal es fie
vnd clagt do nicht den schreckenn der stamph
wol dir liebe sumerzeitt
selig sey dein werde pluot
die der liebe maye hat so wuniglichen bracht
wer zu freuden hab gedacht
der sey fro vnd wolgemut
veld vnd anger haid vnd awe wuniglichen leitt
da hoert man der vogellein gesanck
die noch hewer ye warn geswigen
des sol dem mayen sein genigen
das er vns den vngefuegen winter gar verdrang
hewr so wirt der gonefancz
bei der gruenen linden gros
do mag man vernemen mengen nittennewen schal
der kumpt auss dem lungental
lantfrid magengolt mengoß
die versassen doch mit willen nymmer einen tantz
sie vertruegen nympt ein wort
solt es an ir leben gan
wenn sie ir ioppen legen an
so denn das man kein guttlich wort von irem keinem hoert
hewr do ward vmb einen pal
gar ein hubscher krieg gethan
den gab popp elsen das er engelmair ansahe
vppiglichen er zu im sprach
woelt ir mich des nicht erlan
so nem ich sie vor in allen da ich hett die wal
werfess tummen iuwerm plick
das es euch gemaesse sej
wer gestund euch diser fure pej
vnd wert irs der teufel euch wirtt schier von mir ein plick
popp der graiff in sein swertt
woelt ir mir mein schimpfen weren
ich slah euch das euch enpfellt leber vnd auch magen
er sprach das wirt widerslagen
das euch nymant mag erneren
ich han auch in meiner hant eins halben pfundes wert
das kund nyemant vnterstan
baidenthalben mit ir wer
stundens hett ir ein fuerst ein her
solich vnterthan er mocht aller werlt gesigen an
engelmair ward sigenhaft
des engalt auch berewein
das er seiner zehen vinger sibenthalben verloß
poppen er do ausserkoß
der solt sein gereche sein
der hat ewer gespottett in ewer newen ritterschaft
nun trag er den rumpffen ramphe
von den oren durch den mundt
ja ward er auff sein lungen wunndt
das er viel vor eppen nyder auff seins vaters stamph
das ward gumppen schier gesaitt
der kam dar mit seiner were
vnd gestund im laider bej anders wer er erslagen
den sicht man ein klingen tragen
das ich des nicht maines swer
sie sein an dem ort paß denn dreyer vinger braitt
wa er die mit neid hinslecht
da mag lueczel vor besten
we wer sah yn recht geen
hurra wie er tobett so man yn nicht herr empfeht
er vnd jener willepolt
vnd sein nef der jung per
ich wen das sie alle drej gewurcken nymer tag
was man schuh verhauen mag
noch bedorfften sie ir mer
nun woelt gott das mein will an yne wurd erfuellett
zwar sie muesten krauchsen tragen
mit den kruegen in das geew
herr got meins willen mich erfrew
das sie lauffen nach dem klaynen prott in kurczen tagen gosßlins dovm
winter ee was dein gewalt
nun hat der may sich geczelt
hochgerichtet auff der deinen waide
wol bedonett ist der walt
manger varb ist das velt
hoh so singen die lerchen vber die haide
wol dir may deiner krafft
was du prengest senffter morgentaw
du tust den anger sighafft
bej dem rein gruenenn werd vnd aw
jarlang hebt sich freud vnd augenschaw wer nu tailet vnd welt
wetter wie er selber will
dem endarff der hagel slahen selten
fraw cuncz ist zu ir geselt
des mag otten sein zu uil
els vnd yrmel mag sein wol engelten
fridelbolt ist hingelegt
otten ward von maiden wol gesprochen
els durch yn ein reyslein tregt
einst oder zwirnd in der wochen
otten ward sein tancz noch nye zubrochen fridenwolt secz auff den hut
die wol gefreundten gen vns vor
pindt dein ostersachs zu der lincken seyten
bis durch cunczen hochgemut
lait vns fur deines hauses tor
las deine waden den tancz allvmb rayten
werddest vntertrungen gar
so las des swertes knopff auff der brust erknellen
slahe dein stahel weyß dar
so das die kelner huet auf dem kopff erhellen
nymant las dein laster praitt auff wellen nye versawmet noch vermaid
fridewolt sein scharpfes ort
er vergaß nye seins swertes in der schaid
wenn sie langes sach verschnaid
der gesprach nye ach noch wort
ott das mag dir wol kumen zu laid
sich heben sleg straich vnd stoeß
man slecht swert auff herten stahell dick
jener der vnd sein genoss
sere muten mich ir waffenn blicke
etzwann das man es vnter augen blick fraw cuencze ia ist ewer traut
vnterfahen nicht ein har
er ist ein lewe vnter andern tiern
wie getorst er weren laut
oder ye bekumen dar
da siht ott wol zu dem tancz probirein
des must er den troyentay
salb zwoelfft von der linden pald rawmen
ienem wirt eins vnd dennoch zway
will er sich in dem hanffe nicht lenger sawmen
sich do verloß der gosslin seinen dawmen die zerreyssen haub may hat wuniglichen entprossen
berg vnd tal darczu die grunen haide
do man prach den veyol vngetzalt
des ligt das veld mit tawe begossen
aller creatur ist nymer laid
schone geczirt stett der grune walt
man siht gein der sunnen glesten
newe plut auffdringen
oben in des waldes esten
hort man vogelein singen
ein yglich thier hat freuden lanck
das hab der wunnber maye danck
man soll rayne frawen kroenen
fur den wald vnd fur die grunen awe
wann sie geben freuden reichen solt
lobt sie fur der vogelein doenen
ir lieb ist so myniglich an schawe
werder man pis yn in trewen holt
ir lobet sie fur edel gestain
vnd fur ymmer werden solt
in meinem herczen ich sie mayn
sie ist mein gym mein klares golt
ein guttlich wort sie zu mir sprach
du pist der stain fur allen vngemach
ich han laider mich vergessen
gein meiner frawen der ich solt singen
so gedenck ich auff das marchfellt
do sah ich weitt sprung messen
vnd ir newe sporn hort ich klingen
da die oeden torper giengen ein zelt
als ein gans auff einem eyß
die ire genslein hat verlorn
zu einem storckh ich sie breiß
der sein storchlein hat verkorn
das hellff rechen mir die ee
ein vbel weib thue seinem kragen we
als sie die weisen hendel truten
des feyertags wollen sie sich nicht enmassen
das thut meinem herczen dicke zorn
das clag ich dir pfluog vnd ruten
das sie sich zerhawen auff der strassen
nassen vnd augen ward da uil verlorn
man sah reysen hende vnd arm
baydenthalben hin zu tal
wen das ymmer tag erbarm
dem werd brait freud zu smal
ich sah ir mer dann vierczig laben
wie fro ich war vnd solt man sie alle begraben
auff dem anger sah ichs weren
baidenthalben nach irs herczen gryme
alles mein gemut da ward erfreut
als die swein hort ich sie kerren
ich was fro vnd sahe sie vast lymnen
rosenschappell ward do uil zustreut
har vnd hawben sah man reysen
bey dem tancz des gieng nott
friderune die schray mit vleise
engelmair ist laider todt
tanczen rayen sej versworn
der streitt zergieng der hauptman ward verlorn der wenglinck
avff mein zwar vnd auff mein ses
ich wil singen
von einer maid die haist ges
die sah ich den hayerles
schoen springen
mitt den kinden traib sie uil
zwickenzwergen
darczu kund sie ein spill
haisset als ich wenen will
wennling bergen
da sie da nyder sassen fur dy tume
sie sprach lat mich den wenling tragen vmbe
ir begund ir hendel al zu grossen
seht darumb sie es nicht lie
zu iglicher sie da ging
zwuschen vnd ober der knye
da ward sie den wenling vast verstossenn
sam ein gast ich gangen was
fur ein awen
durch ein wyß in ein gras
do man veyol plumen lass
rosen schawen
das was eineß morgens frue
sie was eine
da kam ich geschlichen zu fragen was die liebe thue
die susse rayne
sie erschrickett sere gleich einem kinde
frewlein nu was tut ir
sie sprach ich pinde
ein rosenkrenczel mein haubt zu zier
frewlein nu gunnet mir
das ich rosen raiche dir
zu dem krancz nach meiner gir
das ward von der guten erlaubett mir
schier zway krenczlein sie vns pannt
auff der haide
ich slug sie auff ir weisse handt
schimpffes ich mich vnterwandt
mit der maide
ich warff ir den meinen zweig
do uil palde
sie hebt vnd tet mir einen zwick
sie sprach ich wil haben sick
vor dem walde
do begund ich mit klugen zwickenzwergen
sie sprach herr kunt ir ein spill wennelinck pergen
ia das kan ich schoen tut euch vnterr
secht darumb ich es nit lies
meinen wenlinck ich ir sties
zwuschen pain als sie mich hies
do sie des empfandt sie nam sie wunder
schimpfen sie eins tails verdros
sy sprach bleibe
ewer vnfug ist zu gros
warumb decket ir mich plos
kom ich lide
fraw das ich den wendling
pas verschieb
dornach stet mir mein gerinck
ich lere dich ein fremdes dingk
du vil liebe
sie sprach mir kam nye wendling vnters hemde
fraw der ler ich dich noch zway die dir sein fremde
sprach ich zu der schonen volg meiner lere
meinen wenling ich da parg
der guten er taucht sie nicht arg
die here was nye so karg
das sie bate den wendling bergen mer
do das spill ein ende nam
sprach die here
herr dorumb seit mir nicht gram
ob ich mich ein tail verscham
durch ewer ere
wenlinck thut ir mir erkantt
das ich schaw
wie es sej vmb yne gewantt
do gab ich irn in die hant
vor der awe
sie batt mich da den wenling pas verstossenn
sie sprach herr dem ewerm spill kan sie nicht genossenn
mir ist als die erde lauff vmb
ich pin wicz worden frej
als der hymel kuppfrej sey
vnd der sunnen wern drey
des geswur ich ayde so sprach die tumme der wild stier
winter nu ist dein zeit
gar verlorn
seytt mit zorn
may auff dir leit
der hat dir zu neidt
außerkorn
vnuerlorn
plumen prait vnd weitt
mangen suessen schal
hoert man singen
vnd erklingen
von der nachtigal
die wil auff das wal
ir holden pringen
seit sich ringen
muß des reiffes fal
sie wil vns aber ein newes machen
ir betoeren
mag man hoeren
in den grunen stachen
da wil sie dem winder
sein geswinder
gar verschwachen
bey der schoen
ir gedoen
ist hell vnd weitt
sich hebt aber ein tancz
bey der linden
von den kinden
mangen ridenrancz
mag man schawen gancz
huebschlich winden
vnd auch vinden
kan sich mein herre lancz
vmb des dorffes schar
alle weichet
wenn ir flihet
mein herr engelmair
der ist maister gar
was er tichtet
vnd gekichett
das wirt alles was
sie muessen mit im lauffenn auff der strassenn
er ist ir got
on allen spott
den muessen sie da lassen
menger wolte
das er solte
sein z' alsaussen
bej den weiben
kan er treiben
mangen swancz
das ist alles ein windt
das er tichtett
vnd richtett
so die jungen kindt
alle frolich sind
wer yn pflichtet
der verichtett
mich das ich werde plintt
das ich nicht gesih
vor dem zorn
so sein sporn
streichend vmb mich
ye liebe huet dich
ee denn verlorn
werd erkorn
merck was ich sprich
begreift er dir das rocklein in dem swange
eins geferte
er dirs erczert
got geb das er hange
in einem iar
mitt dem hare
das im sein wange
locke weyse
gar mit vleis
lannge krome sind
alle veyertag
ist mein spehe
wie ich sehe
das ich von yn sag
menig oder krag
ist so waehe
das er gaehe
das das still gedag
ich kunt ir gogelhait
hohe schrannen
vmb ir zannen
haben sie berait
die sind in glait
von alten pfannen
als die wannen
sind sie achsell prait
ermel vnd muder sind gesteppett
mit rotem zwirn
sind die irn
goller aufgereppett
menger hern
seinen geren
vor herfur geneppett
das die frawen
mussen schawen
was der toerpper trag
zwar mir gett sein nott
das ich singe
mein gelinge
...
...
die da stet ringe
die wigt ring
mer den zwolf lott
damit so drot er mir
wenn ers ziehe
das ich fliehe
oder er slah mich schier
grosser flarren vier
auß dem tiehe
er ist so schiehe
als ein wilder stier
er hat mir das gew gemachet enge
nicht widerstande
in dem lande
wer der sey der henge
sein gedrew
werd ploede
das man yne versenck
ich han nach gestick
daz er plick
nach kleinem prott
hub sich ein schimpff
das man hacken
wurd die bachen
sehe mengen schrimpf
das wer mein glimpff
das mans in secken
zu den lachen
trug mit gerimpf
der wer vmb sie swach
wann ir tichen
vnd ir richen
tut mir vngemach
engemair schrey ach
do er must weichen
dem von streichen
bald vber einen pach
das wolt got vnd hett er yne begriffen
...
...
nicht oben da gepfiffen
wie sein schord
vnd misericord
sein geschliffen
da bey seinen fuessen
singen muessen
gingelgimpff
fridrich furst reich
hab gericht
vnd verpflicht
sie gemainglich
las ir keinen reich
ir gesicht
gar vernicht
so tustu adelleich
wann sie sein so here
ebenhusse
wurd ein grusse
so bet ich nicht mere
nur das mein herr herr per
wurd ein reusß
oder ein preuß
er vnd williger
wes genusse dann der vngenant
das wolt krist
was ir noch ist
das man sie alle prante
das elte seck
wurden ir deck
wa man sie versandt
es wer wol mein will
das sie still
nemen wich der ennczemann
der sumer vnd der wintter
sind mir wol gleich lanck
wie es doch vnterschaiden sey
diese rede lat euch zurlosen on streitt
nyemannt so ist kindt
er tut im lieber laider wanck
im enkan der plumen schein
trawren nicht erwenden er ensene sich zu aller zeitt
also hab ich mich gesenet
lange nach der guten here
seitt ich ye den mut an sie gewentt
nu ist ir fragen wes ich thumer gere
thumer leut frage
mut mich sere zu aller zeitt
wer dij wolgethane sej
von der ich da singe nu ist es gar vngesaitt
hat sie reichen holden magen
des bleib es one neid
sie ist vor missewende frej
ich sah sie nye die meinen augen bas behagt
wes ein man zu freuden gert
des hat sie mer dann uill
er wirt on allen wandel wol gewertt
mit wem sie das gern tailen will
was an einem weib
guter ding mag gesein
der hatt sie den pesten tail
myniglichen schon gar zu wunsch wolgestalt
wol ir sussen liebe
der ist auff dy trewe mein
vmb wallen one mail
an ir geporn mit irn spruechen nicht zu balt
erber vnd wolgeczogen
dest ain vbergulden gar
ine hat sein glueck nicht betrogen
der mit ir sol swennden seine iare
wes ist des nu mere
vmbrede ist hie gnug
acht wir vmb ein ander ding
rates lere des bedorft ich nye so woll
weliches ende ich es kere
so prist mir ymmer mein krug
mir hat hewer ein gatteling
meinen mut beswert das ich gar vnsanft verdol
hulde hat er mir verlorenn
einer frawen wolgethan
die ich mir zu dinst hett erkorn
das hat er geneydett enczeman
vil der nadelrunczen
hatt der enczemannes rock
den er des veyertags traitt
ermel vnd breis sind mit seyden wol genot
sein uil loses lunczen
macht mir grawen lock
das er sich in ir schos laitt
owe das er die guten schimpfens nicht erlatt
des er alzuuil tutt
ym zu rum vnd mir zu schaden
eins haist vppiglicher mutt
des ist er mit vollen vberladen
er hatt mich verdrungen
von der guten mit gewalt
nur vmb sein vppigkait
ia gern ich nymmer erczaig im meinen haß
was ich han gesungen
das ist geruffett in den walt
wie er verlorne arbaitt
mein freud begund mir sigen da er bej ir saß
bej dem stuchen ruckt er sich
zu im nyder an iren danck
das ir ward ein bruch an einem knye
mit solichem dinst er mich von ir drang
seitt mir vnwar
sey enwissen vmb was
er vnd jener perwolff
der ist auch ir einer dem sein scheib als eben gieng
die ist nu worden trage
wol nach meinem willen
im gab hewer bitterollff
sein tochter trauten damit er ims vnterfieng
das er seit gedultig was
aller seiner gogelhaitt
do man kawm ee vor im genaß
dem ist ein rigel gelegt in den hertt
woll mir fraw traut
das er durch dich meyden muß
sein gelingen des er pflag
ich gefluch im ymmer der dir yne zu fridell gab
krien vnd kolkraut
der enwurt im nymer puß
dauon strubt im der nack
eines haissett sorg die im volget in sein grab
der er ee was vngewant
einot her bey seinen tagen
nu thun im die secke uil gethan
die da reiten seinen oden kragen das kolkrautt
ich will einer singen
wie es halt fur ir oren gee
die mich erst singen hies
we worumb hort nicht dy gute mein gesanck
von dem vngelingen
sing ich wol von schulden me
seyd ich mich an sie verlies
das ist in der massen woll dreissig jaren lang
seitt was ich ir vnterthan
alles des sie mir gepott
nun will sie mich vngelonett han
ist das nicht ein sendlich nott
maid auff einer haide
hewer an einem veyertag
suchten vnter yne ein kraut
patonig so ist es genant vnd graben alte weib
eppen der ward laide
mit uil vngefuger clag
sie sah wol sie verlur ir traut
gut sprach ich sich das wol es get im an den leib
irmel sprach awe mir we
wer ist denn schuldig doran
engelbirg sprach ich wais nyemant mer
es thu dann mein herr enczeman
hewer bej der linden
sahe man kurczweil uil
mangen wuniglichen swancz
der kame dahin durch tanczen junger leut ein michel tail
schon begund ir binden
eselmuet vnd ir gespil
yetweder trug ein rosennkrancz
vnd der do nicht lang von der gattelingen gail
die begunden hubschlich gern
welichem wurd das krenczelein
der schappell must sie sie da geweren
...
allerklugst daucht sich berwin
vnd der vngenant
der keiner daucht sich so frech
das kumpt von der gogelhaitt
das ich yn in zwainczig iaren nicht nennen soll mein hail ich gern
wenn er wurt gaffen als ein rehe
es wirt etlichem laid
dye mir schaden bruffen ia kenn ich sie alle wol
die mir fugen vngemach
so der tancz all vmb gatt
wist ir nicht wie engelmair geschah
der mich nu seins pfnuchtes gar erlatt
ir ettlichem mere
mag das beschehen
das auch engelmar beschah
der vns fridrun gewaltiglichen den spigell nam
der mut vns ye uil sere
das muß ich von schulden iehen
also laut schray er ach
do ym berwyn trug neid vnd was von schulden gram
ott ward uil sere wundt
das het berwyn im gethan
ist euch engelmairs laid icht kundt
der muß nu auff einer stelczen gan
das ist ein ringe puß
zwar das soll wir wol verklagen
er tett vns ye die grosten laidt
er went er lebe in aller werlt nyndert sein genoß
ia hat er mit dem fusß
der im da ward abgeslagen
vergolten nicht der spiegell braitt
als er zu recht solte ich vorcht sein schad wer noch gross
wann es vil vngleich
dem das er den spiegell brach
hildebolt vnd mein herr americh
friderun an engelmairn rach neithart im vas
wilkumen des mayen schein
wer mocht vns ergeczen dein
wann du kanst verswenden pein
das sagt vns diese diett
der winter ist hie gelegen
auff dem velde vnd in den wegen
williglich gab er den segen
da er von hynnen schiett
nun wiltu die haide aber eren
vnd wilt kleine vogelein dein susse stime leren
das sie in dem walde palde irn sussen gesanck meren wo sind nu die iungen leut
die da treten nach der geigen
die gen dahin gein zeisselmaur
da ist ein gelobter tancz
da gen zwen in einer heutt
die hoert man gar selten sweigen
sie sind mit lauter styme gar sawr
yetweder tregt ein krancz
dem sind die plumen gar gelbe vnd prawn
engelmair der will sich seczen heut gein friderun
mit einem newen rayen daran get uil menig walde brawne nun haben sich gesampnet her
schoner maid wol hundert
die wolln sich auff dem anger wittern
zu einer newen schar
irrenper von pottenbrun
der sampnung wundert
der will auch zu hilff kumen
seinem vettern engelmair
mitt dem lauffett lutwein vnd zwen fellen
epp vnd lepp repp vnd stepp die sind vier gesellen
mit den lauffett lenck vnd schrenck vnd auch drej krellen so kumpt gumpolt lumpolt rumpolt
berchtram vnd gasse
sigebolt vnd amelott
vnd jener engelram
paldentrit vnd irrenfrid
goßwein roßwein vnd der schmid
die haben alle torpers sitt
darumb bin ich yne gram
so kumpt hildmair vnd sein bruder rancze
vcz heczel wetzel vnd der jung lancze
die sicht man alle besunder gen gein zeissellmawer zu dem tancz regenwort vnd bernhart
lutold rutold sigewart
heinczman ist sein krag verspart
vast in einen eyßnen tuell
so kumpt mein herr herr erkenpolt
vnd der mayer manigolt
die gend alle durch meinen solt
des zimpt sich wehe der gruell
perwin spricht er woll durch eysen schrotten
holerswamm vnd beczeman von den so muß sie roten
die lat nicht ir facht sie an ee das sie machen toten nun han ich euch der oeden gauch
on zwen fuenffczig genennett
noch sind ir laider drej
die mir gar offt verpieten das gew
die haben mangen schnoeden lancze
hungrig vebereymett
nu dunckent sie sich frej
nun muß ich sein ir vnterstrew
gisenbrecht ruer in des hundes hutelein
nym den zawm friderun vnd treib sie auff die leute
sich hebt ein spill sein wer zu uil von einer armen breute do lag ich gar versmogen
in dem vaß bej dem wein
vncz das sich hub ein zwayen
vnd das ein schedel do beschah
engelmair ward betrogen
vnd die gesellen sein
oberthalben des mein
hevr fridrun irn spiegel brach
do hub sich ein springen vnd ein pelczen
do sahe ich zwu new klingen gar mitt behem helczen
do mit so ward der engelmair gerichtett auff ein stelczen ich hett genug da mir mein knecht
so schier kamen zu statten
vnd hetten sie mich gewest
ich wer da lenger nicht gespartt
er traib gefur der hett er recht
wol vier in eisen waten
das warn gest
von den lag vil enger rock zuzerrett
engelmairs puß die ward gar stet
mit dem lincken fuß er wol in ein loffel tratt
es wer vbel der yn der klughait vberhaben hett holerswam vnd beczeman
die wurden ser verhawen
darub so geb ich nicht ein ort
vnd wuerdens alle erslagen
ich bait nicht mer do hub her pere
ein schimpfen vor den frawen
so zuhant hoert ich ein wort
des must ich gar verczagen
erkenbolt rufft oben in der gasse
ir enwert mir nymer holt der neithart ligt im vasse
wie ich flohe den oden gauch so yn gott ymmer hasse der prem winder wo ist nu dein kraft
worden gar vnsighaft
seyt der may seine schaft
auff dir hatt zustochen
vor den waelden auff der plan
sicht man volkumenlichen stan
liechte pluemblein wolgethan
der han ich geprochen
gar besunder
durch ein wunder
soliches kunder
ich vernam
man vnd frawen
ir sult schawen
in den awen
one scham
wie des lichten mayen schar
stet beclait in purpur far
jungen maidt das nemet war
beleibt vnuersprochen
claget nicht den winter kalt
ir solt sein an freuden bald
freut euch baide iungk vnd alt
gein dem suessen mayen
torst ich vor der frawen mein
ich wolt mit auch frolich sein
nu zwinget mich ein andre pein
das ich nicht mag gerayen
von des weis
ich nu greis
der mich lies
sleichen nach
vnuerporgen
alle morgen
in den sorgen
ich versmah
meiner frawen die ist so here
ich wil das sie mein empere
zwar ich dien ir nymmer mer
es gett an ein zwayen
laisten wir des mayen pott
ich pin meiner frawen spott
nu muß sie auch gesegen gott
ich wil von ir keren
wem lies ich denn mein gelt
ich will auff das marichfelt
da die ganczen gendt enczelt
die wil ich nu leren
wie sie tanczen
vnd auch swanczen
mit ir glanczenn
swibelswanczen
da die klingent
so sie springennt
vnd auch singent
vor zu tancze
so sweben oede kragen empor
vnd achten nyemantz vmb ein har
zwar sie geben nichtz empfor
lument als die pern
ir gogelweis der ist so uil
wenn sie haben gempelspill
mit den fuessen zu dem zill
kunnen sie wol schocken
auff den zehen siffelns hin
nach dem newen hoffsyn
das ist gar mein vngewyn
mit iren laiden locken
wie sie wencken
vnd auch lencken
vnd verschrenncken
tanczens tritt
so ist men gedencken
wie ichs moecht krencken
vnd geschrencken
in damitt
ir freud wird kranck
dornach stet mir mein gedanck
so ist ir springen vnd ir spranck
gar gleich den poecken
ich will seczen mich gein yn
ich han eins herrn syn
wie ich ein herr nicht empin
ich wil gein yne reiten
was ob mir gefelt der sig
das ich vber sich gestig
ich achte nicht auff ir genig
ich will mit yne streiten
meine bremen
muss ich zemen
das sie nemen
raynes far
vnd mich rechen
mitt irm stechen
das sie sprechen
nun nempt war
das mans alle musße laben
wolt got sehe ich sie begraben
dabej wolt ich gern haben
williglichen pitten
haimlichen kam ich dar
laut rufft herr engelmair
wa ist nu die junge schar
vnd wol wir nicht springen
dez ward ich von schulden fro
mein vogell hies ich do
daz sie fluhen nicht durch dro
sie solten vast dringen
gar vnlange
mitt gedrange
an einem wange
sassen ir
mer dann dreissig
alle vleissig
laider pissig
wurden schier
das ward mir hernach uil laidt
vmb ein mynnigliche maidt
dick han ich auß geclaitt
vmb ir hohes singen
schier so ward die gassen vol
ir gedoen geuiel mir woll
manger swerczer dann ein koll
ward bey seynem munnde
manger do den schaden nam
dem mein schimpff nicht wolgeczam
das was mir rechtt sam ein swamm
merckt ob ich es kuennde
die meinen gest
die waren veste
das das peste
ich da tett
ser mich wundert
mer wenn hundert
wurden besundert
an der stett
die da alle trugen mail
mit der myniglichen gail
das ich floch ein michel tail
an derselben stunde
in ein stuben hinter ein thuer
da lieff einer schreyend fuer
nu wart geselle wa vnd spuer
ee das du erwindest
zwar es ist herr neithart hie
der mitt gespoett vns nye erlie
er was vns gehessig ye
such ob du yne vindest
lauff mitt schalle
zu dem stalle
ob gefalle
dir der funde
an dem wortt
da ich das hoert
ich da verspoert
meinen mundt
das ich sprach ein wort nicht mer
in den ofen was mein ger
yener sucht mich hin vnd here
ich gedacht das du erplindest
do ich sahe das er mein nicht fand
ein schaff das nam ich in die hantt
das was new vnertrant
vnd stund voler lugen
auff die thuer ich es do satzt
do mit ich sie alle traczt
einer mein fart geschaczt
vnd loff nach mir togen
die thuer er zucht
vnd gerugkte
er getuckt
sich so gar
den getaufften
sie da raufften
vnd laufften
alle dar
da sie lachten alle vmb yne
das was mir ein gut gewyn
in dem schimpff kam ich hin
do flohe ich mit schmogen
ich schide traurglichen von dann
vber ein zawn auff einen plan
hanolt hub mit wunschen an
er sprach das ich hett
herr neitharcz meiden vnd den knecht
so wuerd vnser tancz slecht
wildenwolt vnd wernprecht
wuenschten mit im stete
hug der tummer
slug das summer
in den kummer
er mir pracht
willpolt spehe
wer den saehe
wes der wehe
het gedacht
damit wellents wesen frej
frorentancz vnd narrej
zwirgugel vnd seiner magt drej
rayen mit vngerete
wol dann zum rayen sprach eberwein
hartlieb vnd willichen berwein
nym mit dir die trumel dein
vnd slah sie nach der schnurren
vnd schaw was der pest thue
wenn das an dem morgen frue
riten gattellinge zue
auff iren ackergmoerenn
mitt swerten newen
sie wollen hewen
ich sags in trewen
willibrecht
sie woellen verstossen
berchtram grossen
mit gumppen plossen
redt ein knecht
damit zucktens alle ir swert
pald ich von den tummen kert
ir fechten was mir hewer als fert
ir fuel vast kurren die peicht
nvn far hin uil vngetaner windter
mayen zeitt die dunckt mich linder
der da kumpt so recht gar wuniglichen
gein dem mayen des freuen sich die vogelein mitt gesang
die waren ee so gar in winder
die frewen sich gein dem mayen alle geleich
nun hoert wie sie all gemain tichten
seitt sie sich zu solichen freuden pflichten
so empfahen wir den mayen tugentlichen
ich wer gern fro mich irret vor ein swere
das ich pin der alten frawen vnmere
der ich doch lang gedient han
nun spotten mein die weisen sere
darumb wuerd ich ir diener nymmer mere
ich han zu einem herrn wan
der mich behausen sol in seinem reich
secht dem will ich dienen willigleich
wolt got vnd hett ichs bey der zeitt gethan
ir weisen leut nu uolget meiner raete
lat ab ir dienst ee das es werd zu speete
dient einem herrn der euch wol lonen kan
nun wolt got hett ich in gedienet here
dreissig iar er hulff mir an mein ere
grawe kutten so ich an mir han
got gesegen euch baide iunck vnd alt
ir wuenschet das ich sein gepot behalte
man sicht mich nicht mer vppiglichen gan
in dem wone schaid ich von hynnen
got sein gnad an euch begynne
vnd pfleg auch mein wo ich im lande kere
nun hat mir einer gethan so herczen swere
ee ich das lies noch leichter ich noch were
enthalb des meres das man mich nymmermer
gesehe in deheinen teusczen landen
solt er treiben hie sein riedebanden
das rewet mich vncz an mein ende sere
wie gern ich wer in meiner bruderschaeft
so han ich nicht das messer bey dem heffte
ia schneidet mich die kling in die handt
vnd solt ich also schaiden von dem lande
so triben leicht die spenczelrierer schande
der ich auch sumlich thue bekantt
dest wernprecht vnd lehenprecht vnd auch der vngenante
vnd ob yemant eggenreich erkant
der vierd der ist sein bruder sigebart
die vierd die hab ich recht zu sam geleichett
als der funfft von pernreut
mit einer flaschen die ist also lang
so lauffen sie recht als sie wollen fliegen
so muß ich mich in den winckel smiegen
vnd seczen sich hinfuer mich auff die panck
wa ist griselbrecht der soll den rayen fueren
sprach der vngenant den will ich ruern
wie oedlichen er sich vmbhin swangk
er nam fraw meczen bei der weissen hendt
lehenbrecht schuff er an das ende
er sprach nu pflig des du ee pist gewoent
sein zippffelzehen macht er also weehe
sein schuh warn geczirkelt also speehe
das tett mir an dein oder gauch gedoen
vnd wer herr neithart in dem land
wir solten an im rechen vnser schande
da daucht ich mich wolt got wer ich von dan
iaraio der rufft da also laute
wo ist mein eselmut vnd mein fraw traut
das sie nicht helffen disen rayen meren
vil schier kam sigeloch mit zehen jungen
do ward der hollpoldey gesprungen
sie furen vmb gleich als die wilden peren
der vngenant sprach ich will mich ruegen
wie lueczel wir herr neithart solichs vertruegen
do swaig ich still vnd hoert es doch nicht gern
ich kam zuhauß hin zu mangem knappen
do ich so uil vand der toren trappen
die giegen als die jungen gens entzwerch
in engelmairs stuben begund ich gahen
gemainglich die torpper alle sprachen
seit wilkum ein bruder reguler
da naigt ich mich gein yne
vnd kert mich von yn taugen
vnd heten mich erkennet da ir augen
da sie da gesprungen vnd gesassen
veppiglicher ding sie sich vermassen
do swaig ich still vnd sah es alles an
ich ruckt mein gugel ferren fuer die augen
do hoert ich der oden ganczen taugen
herr wueprecht eines newen dings began
er sprach nu werd wir beichtig diesem herrn
vnser suend was mag vns dann geweren
do vorcht ich mir on das ich nicht entran
der vngenant der sprach so bin ich der erst
vil lieber herr ich daucht mich ye der herscht
wa ich ye hin kam do waren jung leut
do traib ich gogelhait ein michel wunder
mir was zorn gruest man mich nicht besunder
dabey trag ich in eins hirsess haut
sechczig claffter da man solt streiten
do entorst mein nyemant gepeiten
nun merckt was euch ein ander auch bedeute
sigeloch der knyet mir fuer die augen
lieber herr die red ist on laugen
ich han uil vppiglicher ding gethan
ich will euch der mer sunst vnterschaiden
ich was gar vngestuem bej jungen maiden
dorczu siht man mich zu allen zeiten gan
vil hartt verspertt in einer kettentroyen
wer mich die siht tragen zu dem rayen
der torst mich salb vierd gar nicht bestan
do sprach hildebolt von bernreut
lieber herr merckt was ich euch bedeut
seit das euch got zu vns gesandet hatt
ein flaschen trag ich stet in meiner hende
damit ich mangen oeden gancze schend
der vor mir weichett vber die gassen drott
mein newes swert das schneidet also vaste
wenn ich das geprauch gein einem gast
wie schier er lung vnd leber fallen lott
wernprecht der sprach ich wil euch kuenden
wolt ir mich schaiden von meinen suenden
so thu ich euch mein gogelhait bekannt
die ich bej meinen tagen hab begangen
was ich meiner veindt ye mocht erlangen
die loff ich an recht als ich wer verprant
mein haubenhuetell hatt siben raiff der besten
die behalt ich mir zu fremden gesten
den slah ich tieff flarren auff den zant
eckrich sprach erlaubt mir das ich sicze
lieber ich enwais ens noch dicze
on das vns einer laid hatt gethan
der ruegett mich vnd ander mein gesellen
ich sag euch das vnd moecht wir yne ersnellen
wir liesen sein bey einander nicht bestan
der vngenant sprach ich esß yn halben
ich slug yne auff als ein faiste kalben
ich rat er sull vns mit gemache lon
do sie da gepeichtett hetten alle
do sprach der vngenant mit reichem schalle
vil lieber herr nu vernemet mich
ich han vergessen einer grossen sunde
darczu solt ich haben ewer vrkuende
ja zuckt ich vpp friderunen vppiglichen
einen spiegel vnd brach yne gar zu stuecken
secht darvmb so tracht wir nicht ein mucken
ia ward er seitt vergolten williglichen
ich sprach got vergeb euch ewer schulde
damit so will ich haben ewer hulde
ich mag nicht lenger hie bey euch gesein
ich will euch mein gesellen herein bringen
ich gehoer auch nicht zu vppingen dingen
der stet dauor vnd paitett alles mein
der geit euch buß vnd lest euch auß dem panne
mit der rede hub ich mich balde von danne
ich dacht woelt gott wer ich von dem rayen der laittstab
wer den laidigen wintter nu in sorgen was
der sej fro man sicht nu plumen vnd das gras
auff der haiden wuniglichen springen widerstreitt
dabej hoert man der vogelein
vil doenen die lerchen vnd die nachtigal
schawet an den anger wie er nu in gruene leitt
vmb die linden gett der tancz
da ist kuerczweil uil
tanczen springen singen geigen lachen vnd an pals spill
man siht auch von rosen mangen wuniglichen krancz
sich freuet alles das der laidig winter zwang
on ich eine seitt das mir noch nye gelangk
an der wolgethanen nach der mein hercz sent sich
seit das ir uil los spilende augen plick
hausend in mein hercz do nam sie den sick
an mir senden eya wundersusse meine nu sprich
das sie sich bedencke das
vnd liebes mich gewere
herczenliebes lieb das thue durch aller guten frawen ere
lon ee mich verdringen der gattelinge haß
wenn ich gern vngesungen wolt sein
so lat mich nit der spehen spanczelingen pein
die vor hauß kunnen nicht wann auff den zehen gan
lamprecht hanolt wuntengos vnd williprecht
haug vnd ott vnd eberwein des mayer
die wolent disen summer vngemute lan
sie haben alle des gesworn
wer ir einem sprech lait
das dem sej an leib an gut vnd an den eren widersaitt
von iren langen swerten wuerd uilleicht ein herr verlorn
lamprecht hanolt wuntelgos vnd engelmair
die riben an dem tancze dick ir langes haer
das get auff die schultern braitt geringet hin zu tal
die wollen an dem tancz nu die besten sein
meczel trait an einer langen schnur ein spiegelein
dick wuerfft der kuenczel vor der linden ir den pal
ay wie huß er achtet sich
wenn er an dem tancze get
vnd das er fraw meczen mit dem spigell an der hende hett
so bestuend er vierczig wol er ist so gogellreich
seitt die toerpper vnter einander sind
so fragens wer sol vns vmb die lindten
laiten for den tantz vmb den krieg so werden ettlich vngesundt
peter wolt wunttelgos haben erslagen
da er yne den laitstab vor sahe tragen
ee man das geschied do ward haug vnd ott wundt
eberlein was do laidt
do er otten wundten sah
engelmair mit seinem spies yn durch sein steckell stach
elen lang hin durch die haut secht wie er straitt
hanolt swertes in der schaid nicht vergas
engemair ein schramen er durch den ruessell maß
nach dem packen hin zu tal das achselpain zuk enczwaj
do kam willibrecht mit seiner gnyppen dar
der kam auch zu hilff seinem geuatern engelmar
iuetel do mit lauter styme da vmb iren man schraj
ach den vngefugen mort
will den nyemant vnterstan
wuntelgoß verzett ein hant vnd drej vinger auf dem plan
hug von dem streit waich da er den schaden hoert
peter wolt von lencken nu die plumen han
dar vill dorpper kam die ich wol nennen kan
das sind die von iochhausen vnd die von tummenrayne
secht da sind auch bej die von narrental
von affenperg die tanczten schone veberall
die wolten auch die plumen gern mit yne fueren haym
der vns disen rayen sangk
der ist genant von rubental
mocht er den kinden froede vech ist im sein veberfall
wir suellen im des rayen gern sagen danck der dornstein
nvn hat der may wuniglichen beschonett
perg vnd tal
gruent vberall
sicht man plumen one zall
wenig vogel hat die wal
das er den mayen mit gesange erett
darczu stet der walt mit laub bekronet
die nachtigal
ir sussen schall
singet laut das ir gal
nye so wuniglichen erhall
er sey noch tausent stund noch gemeret
wie der winter die haid hett trauriglichen gestellet
das sie was gar vngestat
der im vergalt
sein lobes spalt
das er ab den pawmen schalt
das sein manger gruener walt
engalt
do was er ein tail zu bald
nu hat sich freud
aber her wider gesellett dennocht han ich mich noch nicht wol verayntt
gegen der mein gesangk
in suesß erclang
das es ir in ir oren trang
das sagt sie mir luczell danck
ich wenn sie woel meins faren
ich wais nicht recht ob sie es in trawren maint
ir anfang
ist gar zu lang
ia dien ich ir sunder wang
leicht wurd ich zu kranck sie will mir lonen hin gein hundert iaren
so wirt ir mein dienstpett vnwert
sie will mich leicht versmaehen
wann ich pin ir gar versmaeh
sie wais wol wer mir get nach
dem ist so iach
wie er mich fah kumpt mitt seiner vach
so sagt er mir einen schach
ich dunck mich nye so wach
er setzt mir stett nach
mitt seinem fahen vnd moecht ich im empfliehen vnd entrinnen
so lebt ich nye als gern
als zu diesen stunden
vnd gelebt ich noch die stund
das der toerpper wund
zweff vnd pfund
durch hals vnd munndt
das sie wurden vngesundt
wuerd mir von yne das kundt
so prest meins laids wund
vnd hett auch ymer wernde freude funden irem gelacze kan sich nyemant geleichen
ir new gewandt
vncz auff die handt
hat von seyden einen rant
a we das er nicht erplant
der es hoflich hat geschirspett
mich muet so sere an amelreichen
der ridwant
pracht in das landt
her von vngern ab dem sandt
er vnd mein herr eberczantt die haben vor den schoenen schoen gelispett
das es in ir oren gieng
sie will mein leicht vergessen
wie ich ir doch nye vergas
seitt sie ye mein hercz besaz
nu mocht sie paß
mir wenden haß
so hett ich freuden volles vaß
ob ich noch moecht werden ir gemaeß
ich pin laider ir zu laß
des wirt meczen nymmer mer gemessen wenn ich stee in meinen besten rewen
vnd das mein synn vnd mein begynn
denckt nach der sele gewynn
der ich gar ein hagel bin
mit gesanck here bej funffczig iaren
so sihe ich sie aber ein newes prewen
dort vnter yne
lies ich das hin
vngemeldet von in dreyen
so wurd nymer freude mein
ich lies mich ee behuten vnd beharen wenn sie haben vppiglicher gogelweis begunnen
der nye senlichs hercz began
mich betrig denn der wann
den ich han
er werd ir span
menger kurczen krausen an
den die hauben machen kan
das sie zinczerlichen stan
vnd wolt got
wer es yn abgeprunnen solt ich noch zu rubental geleben
das mir ein maer
kom on swere
das ir kasten wurden lere
das ettlicher gar verpaer
der gogelhait die er nu hatt begunnen
so zuhant so wolt ich mich begeben
ob yn ir schar gemyndert were
wann sie sind mir gefer
mit irer hohen geigen ger
die sie vmb iren vppiglichen haben gepunden das ir vppigliche kunhaitt
vmb vnd vmb erscheynett
do man engelmair ein pain
schlug gar enczwaye
in einem mayen
das er stelczers weis ergrain
ob ich ymer das bewayn
so slahe mich ein donerstain
nu wol mir ymmer
wert euch fromder synn der veyhell urlaub hab der winter
vnd auch der kalte snee
vns kumpt ein sumer linder
man siht anger vnd klee
gar sumerlich bestellet
ir ritter vnd ir frawen
ir sult auff des mayen plan
den ersten veyhell schawen
der ist wuniglich gethan
die zeitt hatt sich gesellett
ir sullt den sumer gruessen
vnd als sein inngesynde
er kan wol swere puessen
vnd fert da here so linde
so will ich auff des mayen plan
den ersten veyhell schawen
gott geb das es mir wol muß ergan
der zeitt soll wir geruchen
seytt sie mir woll gefellett
do gieng ich hin vnd here
vncz das ich fand das pluemelein
do vergaß ich aller swere
vnd begund da gar froelich sein
wollautt begund ich singen
wann auff dieselben pluomen
sturczt ich mein hut
das ich mich torst ruomen
wann es daucht mich so gut
mir solt wol gelingen
das sahe ein vilczgepawer
hinder mir in einem tal
es ward im sider zu sawer
das er traib so reichen schal
ich wen der vngelincke
zucht auff den meinen hut
vnd sein bruder hincke
sor er dorumb erlaidt
do begund mich sorg zwingen
do gieng ich sunder togen
auff die burg vnd redt also
die rede ist one lugen
ir solt alle wesen fro
ich han den sumer funden
die herczogin von payrn
fuert ich an meiner handt
mit pfeuffern fidlern flayrn
freud was vns wol bekannt
all zu den selben stunden
do sprach ich zu der feynen
knyet nider vnd hebt auff den hutt
ir latt den sumer scheynen
wann das duenckt vns so gut
die myniglich die rayne
die pott dar ir schne weise handt
sie stuerczt den hut wolvmbe
sorg sie darunnter fandt
mein freud die was verswunden
do sprach die herczogine
neithart das habt ir gethan
des ich mich wol versynne
die schmachait muß mir nahett gan
vnd mag euch wol gerewen
bej allen meine tagen
geschah mir nye so laidt
das ich es torst gesagen
zu freuden pin ich vnberaitt
mein laid das will sich newen
so waffen veber mich tummen
ich wolt das ich wer todt
muss ich laiden kumer
ich kam nye in grosser nott
die wolgemuten munnde
muß ich von schulden clagen
das ich mich von yn kunde
das laid soll ich allein tragen
das habt auff meine trewe
an einem lobentancz
gieng irenberr vnd irrenfrid
mit irem rosemkrancz
roßwin goßwin vnd der schmid
...
vnd der iung lancz
vnd sein bruder vczenger
frisper vnd ranczer
geuatter platfuß nu tritt here
lat newe sporn klingen
ir waren zwen vnd dreissig
die verlurn doch ir linckes pain
einer der hiez wissigk
wie ser er vebern pruel grain
verflucht sey der summer
den der neithart erst fanndt
nun muß wir leiden kummer
so der veyhell sey geschannt
nu mug wir nymer springen das saill
mayen zeit
one neidt
freuden geit
wider streit
sein widerkumen kan vns allen helffen
vff dem plan
one wan
sicht man stan
wolgethan
lichte praune pluemlein bey den gelffen
durch das gras sind sie schoen gedrungen
vnd der walt
manigualt
vngeczalt
ist der schalt
das er ward mit dem nie pas gesungen
ich sueng nit
nach irem sitt
hett ich frid
des ich bitt
ob mir yemant koeme daran zu trost
ich pin verczaidt
meine laidt
vnueriaigt
sind noch brait
ich nem es noch wer mich dauon erlost
liebes plick kan mich schicken wild
es ist mein clag
alle tag
vnd gedag
als ein zag liebes plick las mich bej blickes bilde
grosse not
mir empot
der mir drot
auff den tod
das ist hildebolt von bernreute
irrenfrid
vnd der smid
werden glid
an eim wid
das sie mit gemach lan die leute
berwin den mag nyemant veberhausen
ameloth
berinbolt
handt verdolt
das man soldt
vber mich geben hat zu prewssen
ich kam dar
ane far
vngewar
zu irer schar
ich sahe was die gattellinge tetten
irrenper
vnd ir mer
giengen enczwer
hin vnd her
mit iren kappelklingen sam sie meten
do sprach ich nu wolt ich eines weten
das ir gedroed
vnd ir geschnoed
wuerd ploede
wie ir freud
nyemant kunt mit heres krafft empfetten
hilldemar
mit dem har
der kam dar
ich nam war
wie er mit der schonen beguend schimpffen
hoch er spranck
an irn danck
auff ein panck
die was kranck
das solt sie im preisen fuer irn glimpffen
das sich ir beder leib must schuten
mir was antt
do ich empfant
das ir gewant
sich empant
vnd ir kluges schappel must entrutten
ich clag auch per
diese mer
secht ir her
wartet wer
wie soll sie zu disem ding geporen
ir nyempt sie gaum
ane saum
an einem zaum
in eim pawm
vmb den schaden da solt er bejaren
wolt ir vnter schoenen kinden walgen
hin vnd here
als einczwer
als auch er
hat die ger
pesser wer er hieng an einem galgen
ich was fert
nachet gewert
da ein swert
im verrert
ein halbes kniv seiner zen genossen
enczeman
lieff yn an
kawm entran
er von dan
er hett nymer mer kein maid gestossen
wuerd ich czu rubental noch gerochen
ich hett hail
freuden tail
vnd wer gaill
ob eim sail
im alle vier hett abgeprochen die pesserung
maye dein
liechter schein
vnd die klaren vogelein
pringen freuden vollen schrein
das sie wilkumen sein
ich pin an den freuden mein
mit der welte kranck
alle tag
ist mein clag
von der ich das peste sag
vnd ir holdes hercz trag
das ich der nicht wol behag
von den schulden ich verczag
das mir nie gelang
als ir doch gnug an irm dinst ist gelungen
die nach guter weib lon ye hofflich rungen
nun hab ich baide vmb sunst gedienet vnd gesungen
lieben wan
den ich han
von der guten wolgethan
der ich vill gedienet han
vnd ist von mir vnuerlan
soll die lieb mich vergan
senfter wer ich tod
ich was ye
wie es ergieng
seitt das ich ir kunt empfieng
dort vnd auch etwo hie
in ir dienste des sie nye
lueczel mich genisen lie
wie sie mir gepott
sol ich dienen vnd des on lon von ir beleiben
so ist des vebeln mer dann des guten an den weiben
von dem glauben moecht mich der kaiser nit getreiben
vngemach
mir geschah
do ich ein weib von ersten ansahe
der man alles guten iah
vnd ir ye das peste sprach
die ir keusch nye zuprach
vnd auch ir weiphaitt
nun ist mein har
gris gefar
das kumpt von irer schulde gar
ir spilende augen klar
nemen mein vil lueczel war
so die meinen plicken dar
on gunterfaitt
wolt sie mit ir einem gen den zwirn
die minne beut das die augen schamenlirn
baide zwuschen weiben vnd mannen vnd ir viern
herczenlaidt
wer das traitt
dem hat selde widersaitt
seneliche eren braitt
ist im zu aller zeit berait
sprach ein frau uil gemaitt
das ist mir wol bekannt
mich bezwangk
des ist nicht lanck
mynniglicher vmbefangk
dornach ye mein hercze rangk
ist die mynne worden kranck
vnd stet gar offt zwerchem schranck
we dir teusche landt
soll in deiner ordnung mein also verderben
so muessen schoener frawen uil an den schulden sterben
vnd werden schuldig die vmb ir liebe solten werben
hoher mut
darczu frut
ist den jungen manen gut
...
wer das peste gern thut
den begeusett selden flut
mynnet er rayne weib
hat er scham
weibes nam
dem enwirt er nymmer gram
ist er guten weiben zam
vnd sein zung an schelten lam
so pluet im der tugent stam
selig sey sein leib
wer das lob behaltet der ist on missewend
aller selden muß er selig sein vncz an sein ende
die leide ich zu pessrung in die welde sende
ich pin fro
swachen dro
schatt mir klain als vmb ein stro
es erwendt ir gut also
die ich vind ich wais wol wo
secht das wirt mein trawren ro
das sie ir gesagt
ich bin hie
der doch nye
sein gesangk von ir erlie
der ir fuer die oren gieng
vnd yn nu zu vor empfieng
des wuerd ich an freuden schie
vnd an seligkait
doch so will ich mit den jungen nach iren hulden singen
was ob noch mein dinst an gieng bos ende mag bringen
mich wundert das mich ir gut so sere mag beczwingen
alle mein not
weren tott
mocht ich wenden eines spott
des har ist geringlott
er ist gehaissen sigelot
seinen becher er mir bott
vnd zuckt in hinwider
er satzt yn
nach dem syn
auff sein haupt in freuden fein
nach dem meinen hofe syn
auff den zehen slaiff er hin
do was das mein peste gewyn
das der pecher nyder
vber die augen vnd seinen mundt in seinen busen stuerczet
der da vor den rayen tratt so vppuglichen geschuerczett
der ward do mit seinem har vnhoffenlich gehuerczett
sein ist fuer war
dreissig iar
das der torppell engelmar
friderun irn spigel clar
prach des trag ich grawes hare
baide still vnd offenbar
das es ye geschah
ymer seit
vor der zeitt
trug ich seinem kvnen neitt
vnd auch etwen ein streit
stet in dem land weitt
ay das ir so luczel leit
das ist mein vngemach
doch frew ich mich eins an dem torpper dorfftprecht
den zugen durch sein aigen plutt zwen vngefuge knecht
doczelpolt vnd amelrutt des schemt sich sein geslechte
laut erhal
do der schal
von den gauchen veberal
do man dorffprechten kall
sahe erslagen auff dem wal
das ward mir gein rubentall
offenlich gesait
hacken spies
man da hies
bringen des man nit enlies
erkenpolt der starck fies
wildeprechten nyder sties
des frewet sich da mein genyes
sausa wie er straitt
do slug mein herr her erkenbolt da den bottenbrunn
durch den schedel wol auff den koerpper woll ich im des gunn
da fandt man yn toten in den schuhen an der sunn das krenczlein
freut euch wolgemuten kindt
vns will des sussen mayen windt
ergeczen der laid
die der laidig winter kalt vns hewer hatt gethan
ir freut euch gein der lieben zeitt
es gruenet schon wider streitt
der walt vnd die haide
dick lieb nach laid kumpt da gedencket an
vngemuete machet alt
hoher mut kan iungen
des bin ich an ganczen freuden worden baldt
des hat mich ir lieb mit irer guet beczwungen
wem nu von lieb lieb geschicht
vnd dem die lieb das gicht
wem lieb gefellet
dem thut lieb liebes kundt lieb macht lieben lieb
lieb die macht gestalt
lieb die wirt in lieb bald
lieb gesellet
lieben vater liebs kindt dem man ein liebs weib
lieben bruder swester lieb
stellen kan die lieb
was ist lieb lieber dann der mynnedieb
lieb das wurt in lieb durch lieb zu dieb
was ich blumen ye gesahe
was ich rosen ye geprach
den summer vnd den mayen
die sind vngeleich gefar den rosen die trug
ir schoen die sie mir
zu einem krenczlein gab von mir
die hett sie gehayen
das ich nye bekannt mer rosen also klug
rosen auß irm belgelein
den wollen nicht entlachen
der ward mir ein krenczelein auff das haupt mein
das hett mir die lieb die gut versprochen
man es tugentlichen verstan
wie es vmb das krenczlein sey gethan
so schoen geschicket
keiner plumen ist so uil sam der brawnen da
nyemant es verkeren soll
wann es ist noch wunsche woll
zu freuden geschickt
wer das krenczlein tragen soll der wirt selten graw
selig sey das engerlein
da die plumen entsprungen
da mag auch das raiffell wol gewuerckt sein
da soll hinfur nyemant denn mir angelingen
immer muß ich sein ein dieb
sej mir das krenczlein nicht lieb
sie sol mir es behalten
so sie es aller peste kan das sie es yemantz geb
wann es mir so rechte kumpt
als es mir selber sej gefuegt
sein raif ist gespalten
nach der wuenschelruten stam recht sam es leb
schoen geschicket sunder neit
ist es auff meinem haupt
ist das sie das krenczlein yemant furpas geit
so hat sie mich eren vnd freud beraubet ein ray
der waldt mit gruenem laube sein greis hat verkerett
dauon uil mangem herczen sein freud sein gemeret
die vogelein die der winter het beczwungen
sie singen wol des mayen lob
noch bas denn sie ye gesungen
urlaub nam der wintter da die plumen auff der haide
stunden wuniglichen in solicher augelwaid
begossen mit des suessen mayen taw
der hett ich gern ein krenczellein
geselle sprach ein fraw
was fuer trauren gehort vnd fuer alles vngemuet
das bringet vns der may mit manger handen pluet
er hailet was der wintter hat verwundet
er hat mit seiner sussen krafft
der siechen vil gesundett
alle die den sumer gut mit freuden wollen empfahen
die lassen yn zu gut mein lere nicht versmahen
ia rat ich den jungen hochgemuet
das sie mit zuchten sein gemaitt
vnd forchten schamenroete
freud ist aller freude gein des mayen kunft erlaubet
we mir sprach ein junge maidt ich pin der mynn beraubet
mich beczwinget aber ein sendlich swere
der ich gein der summerzeitt
mit fug wol empaere
nun sag mir liebes toechterlein was sind die sorge dein
du last an deiner farb michel vngemuete schein
ich bin verworren muter mit gedencken
des muß mein hercz vnd auch mein leib
on freuden missewencken
sag mir liebes toechterlein kumpt es von yemantz schulden
muter mein ich muß von manne zauber dulden
mich hat ein ritter nahent zu im gefangen
sag mir liebes toechterlein
ist anders nicht mer ergangen
nayna liebe muter mein der es vermelden kunde
er kusst mich do hett er ein wurczel in dem munnde
da von verlos ich alle mein synn
die alt die sprach du pist nicht maid
dich rueret mannes mynne
die tochter zorniglichen sprach ir habt es wol beschoenett
was solten mir die fremden thun seit ir mich selber hoenet
mir ist nicht kundt vmb mannes mynnen rueren
die alt die sprach du darfft mich nit
mit bellen vmbefueren
die muter zu der tochter sprach du las mit im dein losen
du fluech die alten cunczen mit ir vppiglichen kosen
sie ratent dir das dich hynach gerewet
sie haben mir mit geswinden reten
mir alters vil vernewett ein ray
ich sahe die haide
nye so gestalt
in liechter ewgellwaide
den gruenen walt
bey den bayden kiesen wir den mayen
ir maidt ir sullt euch zwayen
gein diser lieben summerzeitt in hohem mute rayen
lob von manger zungen
der maye hat
die pluemlein sein entsprungen
an manger stat
da man ee nye kaine kund finden
gelaubet sten die linden
da hebtt sich als ich han vernumen ein tancz von schonen kinden
die sindt sorgen an
vnd freuden reiche
ir maiget wol gethan
vnd mynnigleich
zieret euch das euch die pawrn dancken
die swaben vnd die francken
ir breysett ewre hemdlein weis mit seyden auf den lancken
vmb we sol ich mich straffen
so redt ein maigt
die iungen sein entschlaffen
vnd gar verczaigt
freud vnd ere ist aller werlt vnmere
die man sind wandelbere
ir kainer wirbt vmb ein weib der euch getieret were
die red soltu behalten
sprach ir gespil
wir sollen mit freuden alten
der man ist uil
die noch gern dienen raynen weiben
las solich red beleiben
es wirbt einer vmb mich der trawren kan vertreiben
den soltu mir zaigen
wie er mir behage
der guertel sey dein aygen
den ich vmb trag
sag mir seinen namen der dich mynne
so tugentlicher synne
ia wenn es mir getrawmet dein mut stett dir dahynn
den wir alle nennen
den von rubental
vnd sein gesanck erkennen
wol veberall
der ist mir holdt mitt guet ich im des lone
durch seinen willen schoene
so will ich preisen meinen leib wol dann man leutet none
was will ich der none
so redt ein maidt
vor allen mannen ein krone
mein hercze trait
vnd das thutt von hynnen vncz an mein ende
welich fraw mir das wende
das sag ich ir offenbar das ichs dorumb schende
was acht ich auff ir schenden
so sprach ein weib
die red sull wir enden
wirt mir sein leib
ich pin im holt mein laidt ist gar verswunden
vnd han mir schoen gepunden
ia sind mir meine fußlein slecht die waren ee zuschrunden ain wechsell
nvn ist der kuele winter gar zergangen
die nacht ist kurcz der tag begunet langen
vns kumpt ein wunigliche zeitt
die mangem herczen freuden geit
bas gesungenn vogell weder ee noch seitt
vns ist kumen ein liechte ewgelwaide
nun siht man allenthalben auff der haide
die plumlein springen durch das gras
schoen ein ast getawett was
darab mir mein geselle zu einem krancz las
mein hercz gein der schonen wunen rayett
die voglein sind irs gesangs laut erschrayett
die zeisell vnd die nachtigall
singend wuniglichen schal
wolauff ir maidt ein ende hat des wintters zall
der waldt hat seiner greis vergessen
der may ist auff die gruenen aw gesessen
die hat gewunen laubes vill
pindt dein har auff traut gespill
ich wais wol das du mit einem ritter willt
die rede erhoert der maid muter togen
sie sprach nu las mir hinnen fuer dein lugen
dein wanckelmut ist offennbar
secz ein huettell auff dein har
du must an deine klaidt vnd wiltu an die schar
mueterlein von wem hastu das lehen
das ich dich solt vmb meine klaider flehen
gespanestu doran nye faden
las beleiben solichen kraden
wo ist nu der sluessell slews auff mir das gaden
die watt die was in einem schrein versperrett
das ward bey dem staffell auffgeczerret
da die alte das ersahe
das das kindt die kisten prach
do geswaig ir zung das sie nicht gesprach
an leget sie das rocklein also palde
das was gelegen in kleinem mangem valte
ir guertell was ein porten smal
in des handt von rubentall
warff die stolcz iren gigelfehen pall
die muter do erwuscht ein rocken grossen
sie wolt die tochter slahen vnd auch stossenn
das hab dir des von rubental
fech ist im sein veberfall
nun far hin das heindt der teufell auß dir kall ein ray
ich han ein feyoll gesehen
hey was mir liebs soll geschehen
von einer stolczen maidt die get mir an die hant
vnd ist iuetell genant
wais got sie muß mir werden ich rawmet ee die landt
schoen als goldt gruent der hagen
gute mer will ich den frawen sagen
das von liechten rosen die haid hat gewant
das peste das sie fandt
nun wol auf iunk vnd alt der maye ist in die lant
secht wie sich frewet perg vnd wis
darab ich mir aber hewer schoen lies
von wuniglichen plumen das ich trag
ye an dem veyertag
nun wollauff iuete vnd irrengartt vnd ray als ich dir sag
nun ist wol brait der linden ir aste
die was hewer des laubes gar ein gast
nun hatt sie sich behangen mit wuniglicher watt
die ir uil schone statt
nun losa wie die nachtigal darunter streichen latt
stolczen jungen ir solt sein gemaidt
die klaider die die zeitt an die bawmen hat gelaitt
der walt der stett nu gruen in dem wintter was ein fall
darinn ist michel schall
dahin da sull wir rayen mit dem von rubental
muter lat ir mich auch dar
stolczenling sprung ich an die schar
das die knappen alle mir eren muessen jehen
du solt auch selber sehen
das ich an der erden siffell schon mit den zehen
toechterlein thustu den ganck
der vns den gimppell gempell sanck
der hat sich vermessen vnd werd im dein ein plick
er leg einen strick
vnd wiltu nicht hin haymen sein dir wirtt von im ein zwick
zwick vnd sleg hastu verlorn
nu wiltu aber rayczen hewer deinen zorn
das du mir verpeutest des er mich hatt gepeten
ia hillff im treten
du must on jutten deinen garten tretten
fleuhe von mir palde vnd sweig
heya strauchen vergee ich dir den steig
so tustu ein springen das dir uil laidt wirtt
vnd dir dein rucke swirtt
ich schaff das das der krotollff dich uil gar vorpirt
mueterlein erkennt ir den man
der vns den gumppell gemppell singen kan
ich sihs an seinen augen er ist ein wuntelgos
er nam mich auff dies schos
vnd kuest mich mer dann hundertstunde das yn sein nye verdross ain ray
der waldt aber mit kleiner suesser stymme erhillet
die vogelein sind irs gesanges vngestillett
sie haben ir trauren auffgegeben
vmb frolich leben
dem mayen
ir maidt ir sult euch zwayen
die pawme in der werlt sten mit wuniglicher bluet
dez wirt uil mangem herczen sein gemuet
gehohet gein der sumerzeitt
der anger leitt
befangen
mein trawren ist zergangen
wie schoen es gein dem mayen abend vnd morgend nahendt
wie sumerlichen sie die zeit empfahennt
sie singen wol ir sussen gesangk
der winter zwang
die haide
nun grunt sie im zu laide
nun hebt sich aber an der strassen freud von den kinden
wir sullen den summer kiesen an der linden
die stet nu reiches laubes reich
gar wuniglichen
ir tolde
ir habt den mayen holdt
das taw in der wisen den plumen in ir augen fellt
ir jungen maidt euch zu freuden gesellet
mit zuechten zieret ewren leib
ir iunge weib
ir sullt rayenn
gegen diesem mayen
wie hold im mein hercz vor allen mannen were
sprach wendellmut ein maidt vnwandelber
der mir loste meine pant
an seine handt
ich sprunge
das im sein hercz ercklunge
mein har in dem rayen mit seiden solt sein bewunden
durch seinen willen der mein zu allen stunden
wuenschet hin zu rubental
des winters fal
hat ende
ich mynn das ist vnwende der spiegel vnd ist ein raye
der wintter hat ein ende komen ist vns der maye
der vns plumen pringet mangerlay
ich hoer die vogelein singen
wir sullen alle springen
sein gemaitt
der wald ist wol gelaubett - die linden guldein tolden traitt
die lind will ir tolden mit newem laub reichen
darunter lat die nachtigal streichen
sie singet wol zu preis
fremde suesse weis
sie donent uil
vnd frewen sich gein dem mayen sein zukunfft ist irs herczen spill
die vogelein in dem wald die singen sumerlichen
ir maid ir helffett aber ein newes tichten
ir frewt euch lieber maere
menges herczen swaere
vil zergan
nun thut als ich euch lere vnd streicht ewer claider an
ir preisett euch zen lancken vnd strauffet ab die risen
wir sullen es auff dem anger hewr verkiesen
rayen zu der lindten
mein gesanck ist den kinden
woll berait
dauon wirt manger alter hewr ir fuss erwaicht
sie wollen das sich der winter hewer hab erlenget
nu ist die wiß mit plumblein schon gemenget
die rosen auff der haide
in liechter ewgellwaide
sind vil glancz
der sandt ich friderunen zu einem schoenen krancz
darumb so will sie aber engelmair vertreiben
er ist gar vngestuemme bej iungen weiben
er ist ein ridelbanczel
in dem gewe vertanczell
sein gewalt
der ist an dem rayen vnter den kinden manigualt
des ist friderun ein lange freude swere
von engelmair dem toerschen tanczpruefere
das er ir torst lagen
des clagt sie all iren magen
vmb den schall
soltu dich hueten friderun fleuh gein rubentall
da sich allerliebist begund hewer zwayen
do solt ich gesungen haben den rayen
an das ich zu der stund
nicht gemercken kund
an der zeit
die liebe sumerwunne die mangem herczen freuden geitt
nun haisset sie mich singen ich muß ain haus besorgen
das mich sanges wendet manchen morgen
wie soll ich geparn
ich laid von engelmaren
vngemach
das er friderunen den spigel von der seyten brach
deiner basen bruder hett dich sein wol erlassen
er enkan sich keiner dinge massen
er ist ein torczscher payer
er vnd der jung mayer
thun ir laidt
ia hat sie da nach magen die ims die leng nicht vertragen
er hett ir auch genomen in schimpff ein tockenwiegell
das hett sie wol verglaget mer den spiegel
der was in hellffepayne
begraben waich vnd klayne
den sein handt
ir nam gewaltiglichen dauo ir freud gar verswandt
ir sullt mirs wol glauben sie sahe er nicht gern
des spiegels schnur die kam dort here von peren
es was ein waicher port
oben an dem ort
stund ein thier
geweckt von rotem golt wann nye geschah so laidt ir
das ich nicht frolich sing das wendet mir ein swere
von der ich also gern ledig were
diese dorffgepawern
die nemen das gar tewer
sie tragen mir has
ob sie nicht enweren so sueng ich furwar furpas
eckenbrecht vnd vcze vnd auch der vngenante
goßbrecht der mich offt sanges wanndte
die sind nu gar geswaigett
vnd ir freud saigett
hin vnd here
ir scheib die gieng eben die ist gestraucht enczwerch
fraw hilde vnd gattelling die sprungen an ir hende
ir tancz der was do missewende
vnd haben sie erworben
das er ist verdorben
ir vppigkaitt
ich wen die hat geprueffet in maniger spott vnd auch laidt enhalb mers gesungen
es gruenet wol die haide
mit newem laube stet der walte
der winter kalt
zwang sie sere baide
die zeitt hat sich verwandelett
ein sende nott
mant mich an die guten von der ich vngern schaide
gegen der wandelunge
wol singen alle vogelein
den freuden mein
ich nu gern suenge
das sie mir all beweisten danck
vff meinen gesangk
achtent hie die walhen nicht so woll der teuschen zungen
wie gern ich nu sandte
der lieben einen poten dar
ir namt sein war
der das dorff erkant
da ich die juette innen lies
ia mayn ich dies
von der ich den mutt mitt rechter stette nye gewannt
bott nu far beraitt
zu den lieben freuden vber see
mir thut so we
sende arbaitt
du solt ir von vns allen sagen
in kurczen tagen
sehens vns mit freuden dorth enhalb des wages braitte
nu sag der maisterynne
den williglichen dinste mein
sie soll dein sein
die ich mit trewen mynne
fur allen frawen hinnan fuer
ee ich sie verkuer
ee wolt ich verkiesen der ich nymmer tail gewynne
freunden vnd auch magen
soltu meinen dinst sagen
in kurczen tagen
ob dich die leut fragen
wie es vmb die bilgreym stee
so sprich we
was vns die walhen laids thun des muss vns hie betragen
wir singen oder wir tanczen
wir thun uil mengen herten tritt
vnd weyten schritt
ee das wir haben geswanczen
das nym ich auff die trewe mein
wir solten sein
zu osterrich vor dem schnitt so setzt man die pflanczenn
nun wirb es endlich
las dir mit trewen sein gach
ich kum hinnach
vil schier sicherleichen
so ich aller peeldest ymer mag
den lieben tag
las vns got mit freuden leben das wir zu lande streichenn
ob sich der pott nu saumpte
so will ich selber pote sein
zu den freunden mein
wir leben alle kawme
das her ist mer dann halbs ermort
hie wer ich dortt
bey der wolgethanen wer ich gern an meinem rawme
solt ich mit ir nu alten
ich hett noch ettlichen don
auff meinem lon
her mit mir behalten
des tausent herczen wurden gail
hett ichs am sail
gegen der wollgetanen mein gewerb soll hailes walten
er zymmet mich ein narre
wer diesen anger hie bestatt
es wer mein rate
lies er sein geharre
vnd wuerff hinwider vber see
das tut nicht we
nyndert wer pas ein man denn daheym in seiner pharre
ich will gein osterreichen
an einer zuellen swattgen hin
wer kome mein synn
das ich so truckenlichen
dro schnellen ros vertoppellt han
des muß ich gan
kaufft yemantz settel ich gebs im sicherlichen enhalb mers gesungen
kvmen sind die liechten tag so lange
vnd so uil der vogelein mit gesange
die haben ein newes funden
des sie nye vor mengenn stunden
bas begunden
alle die den wintter trawrig waren
gestunde der mut bey dreissig iaren
nye ringer denn hewer
nemt ir kind des mayen stewr
zocht auch ewer
junge maid vnd alle stolczen layen
ir sullt euch gein dem lieben sumer zwayen
so ist wunn in allen reichen
ir sult zu freuden streichen
sewberleichen
kind latt euch den rayen woll emblanden
loeset ewer hercz auß senden panden
mit schnellen spruengen ringen
ich hoer aber die vogelein singen
im wald erklingen
liebe poten ich send hayme zu lande
als mein trauren das soll haben ende
wir nahen zu dem reyne
gern sehen die freunde mein
vns bilgerynne
pott nu sag dem myniglichen weibe
das nach wunsch eben get mein scheibe
du sage zu landeßhuet
wir leben alle in hohem mut
vnd nicht vnfrut
pott du sag den kinden auff der strassen
das sie nicht enczuernen ausser massen
den winter will ich brewen
dornach sie ire vinger kewen
an den trewen der tisell-tasell
wie schoen wir den anger ligen sahen
da vns die sumerczeit begunnet nahen
die bawm den winter stunden fal
veberal
sind sie newes laubes reiche worden
darvnter singt fraw nachtigal
nun losa wie die vogelein aber donent
wie sie den mayen mit gesange kronent
ia wenn ich ende der winter hat
fraw wyerat
ray also das ich dirs ymmer danck
die linden wol gelaubat stat
nun sollen sich die jungen aber zwayen
ia ist in awen rosen uil gehayen
wenn ich ein krentzel dorauff han
wolgethan
spring ich einem riter an der handt
in hohem mut nu wol dan
man soll mich bej den huebschen kinden vinden
ich wil auch an den rayen zu der linden
die ist von laub worden praitt
mir swindet lait
darunter soll wir tanczen mit den kinden
dar kumen iuett vnd adelhait
toechterlein des las dich nicht belangen
wiltu die riter an dem rayen drangen
die dir zu maß nicht wollent sein
toechterlein
du wirst an dem schaden wol erfunden
der iung mayer mutet dein
giest ir mir den mayer an die fersen
ia traw ich einen riter wol gehersen
wurczu sol ein pawr mir zu man
der nicht kan
mich noch meinem willen trauten
ich mayn er muß mein abgestan
toechterlein du wilt dein lob verliesen
wiltu her cunczen mayers sun verkiesen
der hat doch baide rinder vnd swein
korn vnd wein
wiltu das alles sampt verliesen
des mayers sun begeret dein
nun las du dir den mayer nicht verschmahen
wiltu so thumbe ritters kunde fahen
das wirt allen deinen freunden lait
mangen aidt
schwurstu mir hewer das ist on lugen
dein will dich alles von mir traitt
muterlein ia kunt ir nicht wann wagen
ich will all freundt durch seine wigen bagen
vncz ich meins willen mich erhal
vberal
muessen sein die leut werden jnnen
mein mut der stett gein rubental
tochterlein nu was geschah dir nechsten
ich hoert dich vnter der lauben laute prechsten
mit einem ritter das ist war
bind auff dein har
er hat so uil getiselt vnd getaselt
mit dir das ist wol offennbar
muterlein nu zuernet nicht so sere
es wirbt einer vmb mich des habt ir ere
dauon lat trawren vberal
gein rubental
da will ich mich wirdiglichen seczen
da singet woll die nachtigall ein wechsell
der may hat menig hercz hoch erstaigett
sprach ein maid er hatt es wol erczaiget
was sein suesser wune thut
wann er klaidet swarczen dorn in weise pluet
alles das der wintter hett beczwungen
das wil der may nu iungen
das erhoert ein alte also schieren
wie schoen ich mich gein dem mayen wil zieren
hewer pas denn mangen tag
seyt ich hoer das man sich gejungen mag
des enward mir nye so wol zu mut
got geb mir es zu gut
die tochter sprach wie mang rede ich muß hoeren
mueterlein ir wolt euch selber toeren
vberget ir meinen rate
wisset das es alten weiben vebel anstat
das sie solich vppigkait begynnen
ir sult euch pas versynnen
ich han mich wol versunnen an ein ende
pring mir mein rockel vnd mein klaynes gepende
das wil ich den zu lait tragen
die mir freuden wendent gein den liechten tagen
tochter ich bedarff nicht ewer lere
ia sawmet ir mich sere
sich mein lere ist gancz an euch verprochen
was ich euch zu gute hab gesprochen
muter das habt ir nu fuer ein haß
euch gezeme ein gute krucken pas
in ewr hant wenn ir zu kirchen gienget
denn ir den summer empfienget
der krucken geczeich ich wol zu rate
seit ich an einem pain mag so drote
gespringen als ein kiczelein
ich will jarlach fro durch einen iungen sein
der ist wol bey viervndzwainczig jaren
des willenn will ich faren
die tochter sprach fraw muter ir seit vnweis
das ir euch auff einen iungen wolt preisen
der nympt euch durch das gutlein
vmb ewer schoen nicht vernempt die rede mein
wenn denn das guetel hat ein ende
so pert er euch die lende
die muter sprach ir redt von thumben dingen
pin ich alt so han ich uil pfennigen
vnd schuß sich ein iunger fuer
der mich des nachtes ruetelt als ein jrre thuer
das mir die zene erklafften in dem munde
des armut gar verswuende
die tochter sprach des sey got mein vrkunde
es thett im recht als er ein fulen esell schunde
der nachtes bej euch slaffenn musß
dem wirt hustens keychens von euch nymer puß
ir selt euch durch got haben sawr
slacht ewer haupt vmb ein mawre
die alt die sprach fraw tochter des gesweiget
ja wisst ir das man gute noten geiget
auff alten fideln der sie kan
ich will mein fidell leyhen einem iungen man
der wol tanczen vnd rayen kan
der ruetelt mirs von dan
welich badstub wirt gehiczet also linde
ein man geleckett uil ee er empfuende
hicze der sein hercz begert
wie gut die scheiter sind vnd ist poes der hert
von hicz empfecht er doch uil selten freuden
muter ir last ewer gewden
ir gehiest meinem vater ir solt gedencken
das ir nit mannes nempt nu wolt ir wencken
das thett alles vmb das
ob er genees das er mich hielt des paß
nun ist der todt er kan mir nicht gepieten
ich wil mich freuden nyeten
die tochter sprach so euch der teufell schende
nu mynt ir man vnd habt doch nyndert zene
die wengel sind euch runczel voll
das red ich als tewer ich soll
sie sluge die alten das sie hangk an einem payne
die iunge spranck an dem rayne ein ray
winter wis verwachsen
we wie laid du vns taete
rum die landt
deiner kunfft sich nyemant frewen soll
zwu gespilen sassen
in ir wolgeczierten waete
bey der want
da der liebe sumer kumen wolt
die ayn sprach ich pin noch maidt
vnd pin meiner freud gar vnberaubt
trawren dir sey widersait
ich wil mir prechen ein rosenkrenczlein auff mein haupt
ich vnd du wir bede
gee wir in die awe
prechen wir
veyhel rosen die sind schon ensprungen
vnd sturben sie vor laide
mein herr vnd auch mein fraw
das sag ich dir
mich hat hewer ein ritter beczwungen
das ich durch den willen sein
disen sumer trag ein hohen gemuete
des han ich die trewe sein
er mynnet mich ee ymmer zway geluebte
mir ist ein pawm geczaiget
da soll er mich vnter
schier sehen
nyemant wais wes wir da spilen wollent
ee sich die sun genaiget
leicht so mag ein wunder
geschehen
da das wir vns mit lieb also gesellen
will er zwir in einem tag
das ich durch den willen sein dar schleyche
nyemant kom ich des zu clag
ob er mir thut gewalt in seiner gemeliche ein wechsell
avff vnd hin
wer nu rayen kunne
kumenn ist vns nu ein gut gewyn
manger handen wunne
die vns der lieb maye geit
vberalle
hoert man in dem walde
kleiner voglein susser schal
ir stym ist manigfalde
die haid in liechter farbe leitt
sein ist zeitt
wynnter far von hynnen
wir sein der summerwunne worden jnnen
wol mich wart
so sprach ein madlein gaile
das ich mich han here gespart
das leit an meinem haile
das ich noch pin one man
guter wan
thut mich michel weger
denn eins alten vmbefang
was hulff mich ein treger
solt er mit mir slaffen gan
thut hin dan
ich will einen jungen
wirdet mir der so ist mir wol gelungen
ir gespil
gab der rede antwurte
zwar von nyemant ich das hil
wenn ich mich gegurte
in einen porten ist mein recht
so pin ich
recht so wol geschaffen
baidenthalben vmb mich
tret hin dan ir affen
ich muß han ein edeln knecht
kain goßbrecht
kumpt zu meinem leibe
mich mach ein edel knecht zu einem weibe
ein edel knecht
wirt mir der zu taile
bawrn pin ich dennocht recht
was schatt das meinem haile
ob ich in freuden ein rockel slyß
irnsall
des will ich mich masen
das zympt meinen zophen fal
als mein trawren lasen
dornach stund ye mein vleis
mein leib weis
muest mich ymmer rewen
solt er mich nicht ein hoche gemuet berewenn
der zorn ward gros
von der maid muter
dochter mein nym dein genos
leicht wirt dir ein guter
ee du eins edeln knabens muest sein
ewer beczwang
muet mich so sere
herr neythart vns den rayen sangk
was hillfet rede mere
er liebet wol dem herczen mein
toechterlein
volgestu meiner lere
so widerfert dir paide wird vnd ere
die tochter sprach
muter auß ewerm munde
so sind alle man swach
recht sam ich nicht kunde
troesten sendes mannes mut
ia pin ich
recht so myniglich
...
...
vnd ist an allen dingen frut
es ist gut
das man bej der blencke
die brawnen ruere das man sein gedencke
die muter sprach
phey dich mit deiner weis
brufestu dein vngemach
peser wer der greis
der dich hiellt in eren wol
denn ein man
der dich gancz verschmehet
vnd dir nicht der eren gan
wiß wer sich veriahett
der wirt alles laides voll
hastu doll
nu mit deiner prawne
so wiß deiner schanden werden newne der phaw oder sunnglast
der sunnen glast wenns von dem hymel scheynet
man siht schon gefeynet
haid anger wis gruenen vnd alle tal
der may wil vns winters krafft ergeczen
newes laub ansetzen
es grunendt este die ee warn fal
haide anger vnd geuilde
klaidet stat mit newem pluet
dafur lob ich eins raynes weibes bilde
die macht mir trawren wilde
ir lieplich gutlich lachen mir sanfte thut wol mochten mich die frawen mein gefrewen
gamillen blumen strewen
wenn so liepliche lachen will ir mundt
ir schoen der moecht ein landt gar wol genyessen
ir plick stral die schiessen
lieplich zu schawen in meins herczen grundt
ein engel in dem trone
der myniglichen ist geleich
sie trait ob allen frawen wol die krone
die stet ir also schone
nu wer gesahe ye weib so mynigleich der meinen frawen will ich fuerpas singen
ich hoff mir gelinge
die oden gauch die haben einen tanncz
ekenruede der taucht sich so raesse
ein olfentier er fraesse
der trug zu schawen einen rosenkrancz
den nam er friderunen
darumb zuernt engelmair
sich hub ein fliehen do von lymmenzurne
sein bruder der hyes hune
der must da lan die hauben zu dem hare bremekind der taucht sich so kuken
der wolt auch krenczel zuckenn
dem ward ein straich mit einem kolben gros
darczu sah man schnabelrus den frechen
ich will dirs hellffen rechen
er sprach wa sind nu vnser streittgenos
der wurden mer denn hundert
vnd slugen durch den tancz
das keiner da genaß das nam mich wunder
ich mayn die oden kunder
der streitt zergieng vmb einen rosenkrancze das friderun ir spiegel ward zuprochen
das ward alda gerochen
darumb ir zwenvnddreissig pliben todt
vechten sahe man von yne auff der haide
mir ward nye mer so laide
der fridman kam zuhanndt man frid gepott
der voyt in osterreichen
das tet meinem herczen zorn
sie musten alle von einander weichen
recht als die pfaben sleychen
sie sprungen nicht ir fues warn halb verlorn der leyn oder pflancz ir schawet an den lenczen gut
wie er die veld beklaidet hat
vnd der may mit rechter pluet
perg vnd tal in gruene statt
die warn in dem kalten schne erplichen
das haben vns die plumen abgestrichen
die wurczen safftig wollent sein ey susser lufft der winter ist entwichen
was acht ich denn des mayen zeit
vnd der plumen wolgethan
an der alle mein freuden leit
die will mich verderben lan
von der ich keines wandels nicht ensinge
des pin ich fro des thun ich auff gedinge
ob sie mir wolt gnedig sein doch iren mich die thumen gattelling
vbermuecz yne nye geprachst
sie wollen hewer wesen gail
das hebenstreit vnd zerrengast
ich gewuensch yne nymer hail
das ist wuntelgos vnrain vnd berwein
von got yn nymer liechter tag erscheyne
wenn ich das sih so pin ich fro das sie ziehenn bey der thunaw an der leyne
nach einander ein michel schar
vbermucz ward yn puß
zu allerforderst engelmair
dem ist uil zu kurcz an einem fuß
er ist vmb seinen dencken fuß gefalczen
ir schawett vor hin sein huffehalczen
sein hulczer fuß der strauchet im des mustens nach im in die tunaw walczen
denselben fuß er rechen will
dornach so stet im sein gedanck
er hat der hellffer also uil
mit iren waibelrauten lanck
die sein mer dann halbe seine magen
wurd im das ander bayn herab geslagen
das im geleg sein gogelhait das man yn must heben vnd auch tragen
vnd sehe ich das von hildebolt
das im sein haupt wurd entrant
das hat er wol vmb mich verschuldt
das er verlur sein rechte handt
damit er hat die pflanczen abgeprochen
des werd ein langer spies enczway in im gestochen
das im belieb das lenger ort aller erst so wurde ich wol an im gerochen
da ist haug vnd eck vnd irrenfrid
limenczun vnd regenbart
cunczel rinprecht swent der schmid
gumpolt rumpolt sigenhart
wann dieselben gen an einem rayen
der trucz vnd tracz das sich thur yemant zwayen
sie sind auß der affenn tall ach wa gesahe yemant so thumbe layen
doch hett der damtier gesworn
er wolt den rayen brechen enczwaj
er mocht noch lieber sein beschorn
begreiffet yne der koczolday
er wirt von im zurauffet also sere
das im sein swart erkrachett vnd noch mere
vnd im sein synn erkuket wirt das er den rayen brichet nymer mere
eberlein des mayer knecht
vnd sein vetter gundelwein
die wolten nye gelauben recht
das sie ackertrappen sein
vnd tet es im noch zu einem mal so zorn
ja wurden sie von adel nye geporn
irn adel den erkenn ich wol wann sie den pflug begreiffenn bey dem horen
gundelwein der kam alldar
vnd wolt schaiden diesen streitt
des nam vngelimpfe war
vnd erczaigt im seinen neidt
er slug yne das er viel auf seine fuessen
ey das ym got nymer lonen muesse
lung vnd leber von im fellet nu wie mocht er yn ymer mer pas gepuesen
vngelimpff dem ward ein slag
der yn an den ruecken lait
vnd er von herczen sere erkalt
da man yne durch sein wange schnaidt
im ward eines durch sein fug gemessen
des wider slagens hett er gar vergessen
lung vnd leber man im zalt zwar mir wer laid hett ich es versessen die merfart
do man den gumpel gempel sanck
do stund so hoch der mein gedanck
der ist nu so gar verdorben
verfluchet muß sein die weil
mir hat ein haydenischer pheyll
uil grosse sorg erworben
wie gern ich freuden pflaeg
ob mir nicht nahent laege
ein schancz die ist vnwaege
ich kam gefarn veber mer
do fur ein vngefuges her
mit kaiser friderichen
wir zogen in der haydenn landt
ich ward geschossen so zuhandt
von dann must ich entweichen
do wir sie angeriten
wie vast wir mit yne striten
ir swerter uil sere schniten
do ich so gar verczaget was
vnd auch des schus uil kawm genas
von dann must man mich tragen
ich kam nye mer in grosser not
mir ward so nahent nye der todt
bey allen meinen tagen
ich lag in dem ellende
got meinen kumer wende
vnd mich zu lande sende
mitt kaiser fridrichs here
gefar ich werlich nymermer
in solichen vngelingen
als mir ward auff der fartt kundt
kom ich noch haym zu land gesundt
so wollt ich aber singen
von mengem toerpere
vnd westen sie mein swere
wie fro etlicher were
der erst ward der engelmayr
der ist so vnuersunnen gar
das im erkrum sein schnallen
das ers nicht sag hie noch do
noch menger der sein were fro
das ist es vor yne allen
wurde er an der zungen geslagen
vnd das sein oder kragen
mueste noch die seck tragenn
doch wais ich zwen dorffknaben
die enruchten das ich wer begraben
die zimment sich so wehe
das ist limenczuen vnd irrenfrid
der yne die oren paiden abschnid
wie gern ich das sehe
so hett mein sorg ein ende
brant man sie durch die zendt
so sie der teufell schende
do ich kam auß der herefart
ich maint sie hetten sich verkaert
von irem vngelimpfen
da fand ich den von berruot
der steckt noch in der alten haut
vnd wolt mir slahen schrimpfen
las wir die toerschen layen
in yren dicken trayen
empfahen wir den mayen
do ich ersahe die blumen schoen
secht do zergieng die swere mein
die wis hat schone klaid
das was des lieben mayen pluet
des frewet sich da mein gemuet
mir was uil lueczel laid
wolauf ir stolczen maid
vnd springet auff der haid
dem winter alle zu laid
wollauff ir iungen es ist zeitt
die haid in liechter varbe leitt
zergangen sein die reyffen
verswunden ist der kalthe schne
der waldt hat gruens laub als ee
wir sullen zu freuden greiffen
vnd rayen wol zu preiß
in hoffenlicher weis
zergangen sind die greis
ich frew mich sprach ein magethein
ich will den sumer frolich sein
des han ich gucz gedinge
mein hercz das ist freuden vol
zwar ich will mich gehaben woll
mit einem edellinge
den han ich mir erkorn
ich acht nicht wem es thut zorn
verguelt sein im sein sporen
tochter des hab meinen rat
ein knab sich vermessen hatt
er leg dir gern wol nahen
der ist genant von rubental
will er dir werffen seinen pal
den soltu nicht empfahen
du solt nicht mit im kosen
ia kenn ich wol sein losen
woll dann mitt mir nach rosen
der tochter was die red vnwerdt
jr wolt mir hewr thun als fert
des last euch nu genuegen
fraw muter euch ward nye so zorn
ist er zu fridel mir geporn
es mag sich wol gefuegen
muter das ist ein wunder
verpuet ir mirs besunder
ich lig dem knaben vnder
vnd will die rosen lassen stan
sein will der muß an mir ergan
ich will im nicht enliegen
kindt des soltu nicht enthun
ich rat du nempst des mayers sun
der ritter will dich trigen
was sagt ir mir von pawren
ja muest ich nichtz wenn trawren
ee lies ich mich vermawren
seidt das ich ye gewan den leib
so gesah ich kein altes weib
die pas den rayen suenge
den kinden auff der strassen vor
sie fert recht sam ein vogel empor
wie gern ich mit ir spruenge
sie springet sprueng weite
sie vnd ir swester geudte
sind paid in meinem streite die pfann ein wechsell
winter dir zu laide
gruenet schoen der anger brait vnd die gruene haid
die der laydig winter het beczwungen
vnd des reiffen anhangk
winter gar on deinen danck
die plumen sind entsprungen
ich will hewer rayen
auf dem gruenen anger weitt gein dem suessen mayen
sprach ein maidt ich frew mich lieber mere
mir ist von der mynn gesaitt
die sey ein suesse arbaitt
nu pin ich mynnepaere
ich bin als mann zaeme
als mein swester jrrmelein die man gern neme
wo sind nu die laidigen mann verswunden
das mich ir keiner nicht empitt
vnd ichs doch so wol erlidt
ich leg im vngepunden
zwar ich will hewer mynnen
thut es als woll als man da gicht ich will sein mer begynnen
tut es we ich glob sein hincz pis jare
wo ist nu ein selig man
der von ersten hebet an
der schaw wie ich gepere
das erhoert ir aide
tochterlein der red empir es kompt dir nach zu laide
willtu mynnen in so grosser jugent
du hast noch nicht sechczehen jare
mueterlein ich han sie gar
nu in der pesten tugendt
vor mengem jar mir brosset
muterlein ich sag euch das mir ist gar geschossett
ich han zu lang veber recht gepiten
ja habt ir mir selber gesait
ir wert nur zwolff iar ein maid
vnd habt es doch erliten
tochter wiltu mynnen
so such dir einen man den du magst gewynnen
nym dir einen der dir wol gefalle
den will ich vor dir gewern
muterlein das tet ich gern
also nempt ir sie alle
was hulff mich fremde speis
der ich nicht genyessen kan fraw muter ir seit vnweis
ich wais woll ir nempt euch stett das pesser
mein vater der ist ewer man
der euch des nicht gemaistern kan
ir tragt das lenger messer
ich wais wol das mein aette
lang ist ewer man gewesen der euch zu im pete
ir esset noch mit kinden auß der pfanne
vnd peisset anderthalben ab
pfuh das euch der teufel hab
was wolt ir fremder manne
tochter sweig still
mynn wenig oder uil das ist mein guter will
sehe ich es an mit paidenn meinen augen
ich verswig es tochterlein
also thu du kind das mein
vnd mynn wir paide togen
gewynnstu dann ein wiegen
tochterlein so hilft vns nicht vnser paider kriegen
muterlein wenn ich das veberwinde
so ist der schad wol halber hin
wie ich denn geraten pin
das erb auff meine kinde das gippshoren
vns will der liebe sumer aber pringenn
die haide vnd auch der grune waldt darczu die blumen rot
wer soll vns zu tancz iarlag singen
das sol thun des mayers sun noch bas wann ameloth
dem hoch sein swert zu siten stat
darab ein wunekrancze
wenn er bej adelhaiten gat
er ruckt sie an dem tancze
er spricht ir haimlichen zu ir baider freud ist gancz
irem kynn dem hat sie hoch gepunden
die gimpel gend ir in den munndt all nach dem hoffesitt
den syn den hat ir liebe muter funden
tochter du vil liebes kindt nu merck wes ich dich bitt
du solt dich nicht betrigen lon
ja einen schnodenn knecht
ja thut er dir wol lieben wann
ia ist er dir nicht recht
do mich dein vater erst betrog sein rede die was slecht
mueterlein ir duerfet mich nicht leren
ich han gewachsen meine tag daher wol zwolff iar
an ewr rede will ich mich nicht keren
was ich im gelubet han das will ich halten ware
er gab mir in mein handt
ein guldein vingerlein
das was der trewen sein ein pfandt
das ist es auch der mein
das will ich disen sumer lang sein slaffgeselle sein
die rede erhoert ein toerper dem was laide
gar vppiglichen stet sein mut er haisset gippershorn
der tregt ein swert zuprochen ist sein schaiden
was er abgelauffen mag das hat den leib verlorn
der jm seinen fridel neme
den frid ich wol ein jar
thun ich im seine vinger lam
ja red ich es fuer war
ich schlah im einen schenckel ab ich acht sein nicht ein har
den hubehutt den hett er auffgepunden
schier so sprang er fuer die thuer er stund in seiner wer
er zuckt sein swert er haut im ein wundten
herr gippßhorn nu wer ich ir allein woll ein herr
die handt er im engegen bott
nu facht mir disen man
sein haupt das was von wunden rot
wie wol ich im das gan
sie krigten uil vmb eine maidt irs fechtens sie began das rephun ein wechsell
tochter spynn den rocken
vnd las dein rayen
vnd nym dein sumertocken
gein diesem mayen
tochterlein wan es ist hewer ein sweres jare
las dir die straff nicht wesen zorn
ia han ich weder waicz noch korn
toerin das sag ich dir fuer war
darumb will ich nicht sterben
uil liebes mueterlein
ich will nach mynne werben
gein des mayen schein
mein hercz das hat alles den gedingen
noch dem ich ye in freuden rangk
den hoer ich singen newen gesanck
herr neytharcz rayen pey der linden klingen
der jar der pistu noch zu jung
flewch die mynne
vnd thu hewr keinen sprung
hastu die synne
fraw muterlein wie still ich darczu lus
ich kan euch doch nicht mer gesagen
ich acht nicht uil auff ewer wagen
die mynn stet hewer in der ersten pusse
tochter du verschempte haut
du wilt wueten
haimlich vnd vberlaut
schande prueten
waistu nicht wer dich vernde kuste
das geschah an meinen danck
der dir an der hende sprangk
das was der jungen mayer der reich von ruste
der begert deiner mynne
herczenliebes kindt
dem volge hastu synne
wie vol sein kasten sind
muter was sagt ir mir von stauben rueden
ir sperret zu den ewern mundt
mein mynn die wirt jm nymer kundt
es gehortt newr pawrn an die zigen lueten
des muß ich leiden pein
wie han ich dich geczogen
du wilt dein selbs sein
damit pistu betrogen
ja erbt es nicht auf keine deins geslechte
noch erwind mein tochterlein
thu es durch den willen mein
nu wolt got das ichs gewenden moecht
es ist vngewendet
ich will gein rubental
da man die mynne pfendet
mit der freuden sal
wenn ich dann das hemdlein mein entrenne
von der prust pis auf den nabel
das thut meinem herczen wol
so puest die mynn recht sam ein rephenne
ich clag es deinem aette
der fremdt dir gute
das du pist als vnstete
an deinem mute
muterlein ewr straff ist mir zu strenge
ich kan euch doch nicht mer gesagen
ich geb ein har vmb ewer clagen
mein vater fand sein vingerlein auch nicht enge
waffen veber mich geschriren
wes han ich dich gezigen
du pist ein mueliche diern
wolt got hett ich geswigen
der meinen straff pistu so gar zu gaile
die ich sunder han gethan
wolt got het ich es gelan
far hin dem teufel zu tail an seinem saile des kaisers kunft
vns will kumen ein wuniglicher maye
des kunft sich frewet laider weder pfaffen noch die layen
vns freut noch pas des kaisers komen
kumpt er als ich han vernumen
er stillet gros geschray
laid vnd jamer wont mit in osterlandt
ja wuerd er seiner sunden frej der disen kumer wande
er kund nymer pas gethun
es wirbet nyemant frid noch sun
da ist sund bej der schande
liebe kinder ir freut euch des gedingen
das got mit seiner kraft vil manig swer mag geringen
vns kumpt ein liebe sumerzeit
die nach trauren freuden geit
ich hoere die vogelein singen
vor dem wald in also pester weis
die nachtigall die doenet vor in allen wol zu preise
mangerlai ist ir gesanck
gar dahin ist ir beczwang
nach lauter dann leis
da die kindt den lieben trost vernamen
sie gaben im glait auff einen anger sie dar komen
da ward der may empfangen wol
die herczen wurden freuden voll
die maid im wol geczamen
dabej lob ich das merlein vnd die zeisell
vff hildrott lutgart bercht iuethe geb gundrait vnd auch geisel
ir zympt wol an des mayen schar
fromut sol mit sampt euch dar
die ist ewer aller wisell
landolt seibolt waltfrid vnd auch sene
die sprungen da den rayen vor ir einer dornach zwen
das ist dietoch veland vnd ilsungk
der spranck uil mangen hohen sprung
an des hand sprang helene
fromut ist auss osterrich entrunnen
jrr vnd friderunen spigel muß wir verkunnen
den spiegel solt wir doch wol verclagen
fromut auff den henden tragen
ob wirs her wider gewunnen
engelmair den kan die pesten finden
er soll es allen keuschen frawen sagen vnd den kinden
die zu disen freuden sein berait
das sie nemen ir beste klaid
vnd kumen zu der linden
guendelwein sags allen hubschen maiden
das sie kumen auch dahin in iren pesten klaiden
des mustu ymer haben frumen
es kumen hillebarten sun
mit seinen gesellen paiden
nun we sprach mir ein alte meiner swere
ich han ein kindt daheim das ist so recht vnd mynnepere
denn das ich nicht klaider han
vnd soll es mir hie heym bestan
das ist ein hertes mere
die jung die sprach wes trauret ir so sere
han ich nicht gute claider an so han ich doch mein ere
mange tregt uil liechte klaid
vnd ist der eren ein valsche maidt
die hat zu clagen mere
die alt die sprach wes hastu sie zu ruegen
sie nympt ir einen der ir mag geturn vnd gefuegen
sie nimpt ir einen huebschen knaben
oder den sie mag gehaben
daran lest sie sich gnuegen
die jung die sprach jch han ir nicht gennent
von meinen schulden ist sie wol noch vnerkennet
lang beitt flos ir nye wert
ich beicht hewer recht als vert
vnd wuerd sie verprennett
herr neithart ewer kaiser ist zu lange
den bringet ir vns alle jar mit ewrm newen gesange
des wer auch den pawren nott
die sind vil nahendt hungers todt
vnd duennent yne die wannge ein ray
der summer ist kumen das kies ich an den plumen
ich sihe die haide wuniglichen gruenen
die der kalt winter zwang
das yne hewer gar zu lang
nu sull wir diesen mayen
tanczen vnd rayen
ich hoer aber der vogelin gsanck
kinder ir sullt den mayen schoen empfahen
vnd sullet auff den gruenen anger iahen
tanczen rayen des ist zeit
ir schawet wie die haide leit
begossen mit dem tawe
in der gruenen awe
vogelein singenn wider streitt
der may ist auff ein gruenes zweig gesessen
sprach ein maid meins laids han ich vergessen
ich vnd die gespile mein
ir iungen ir solt frolich sein
ir sult den mayen zirn
ewer gependt rifirn
mit seyden fullet ewer schrein
west ir muter wes mich zwen baten
da wir in dem hirß vast gaten
mein vatter hett mich einem gegeben
ir spracht das tuch wer vngewebenn
mir wer woll gelungen
das wendet ewr zunge
des muß ich mit laide leben
kindt ich gedacht dein zu aigem brote
hemd vnd rock die hies ich dir schroten
damit fullt ich dir dein schrein
baide lemmer vnd auch swein
lies ich dir beraiten
da wolstu nicht lenger baiten
sih dast nu nymer dein
ir wolt mir thun als ewer swester guete
die ir tochter meczen hies bieten
desselben gert ir an mich auch
nu secht fraw meczen an den pauch
der begynnet grossenn
sie tregt einen blossen
vor einem iar was mir rauch
muter west ir was wir hewer sungen
do wir auff dem anger frolichen sprungen
dahin kom kuenn vnd jrmelein
elsell geuett vnd ketherlein
das ist ein michel wunder
da gieng einer vndter
der ist gehaissen lugherein der widerdries
der uil lieben sumerzeitt
manig hercze wunniglich erlachet
wer den winter her in senden sorgen was
der soll nu an hohen freuden reichen
schawet wie die haide leitt
may wunnigliche klaider machet
lichte plumenn dringen durch das gruene gras
nachtigal ir haugen lest dar streichen
schawet an den gruenen walt
der hat sich mit laub schoen bedeckett
reiche plued manigfalt
fruchtig safft auß gruenem zweig erweckett
wie der wynnter trug dem summer grossen neyd
der hatt yn gewaltiglichen erschreckett
also hat ein selig weib
meiner guten synn mich beraubett
das ich nicht enwais wie ich geparn soll
sie hat mich der mynn gar gefangen
das sie sprach fraw beleib
freuntlich dinst sey dir von mir erlaubet
das thut meinem herczen yniglichen woll
nach irem gruessen muß mich sere belangen
mynn nu pis mein helferin
das sie weibes guet gein mir bedenck
nym mein hercz vnd fuer irs hynn
das sie schaw wie sie mich bekrencke
mein herten mut auß irem herczen treib
das sie mir noch hohe freud schenck
wer ich von ir on laid
ich wolt aber von den thummen singen
die sind hewer uil toerscher dann ein ander jar
rechter weis sind sie vnuersunnen
wer nit kluge guertel trait
vnd ein news gefornicz keppellklingen
vnd ein vehes arenmucz auff seinem har
der hat viertail korns nye gewunen
wer ein mecz eins pfundes wert
vmb ein fliegendach wuerd er schier verkromett
eya wer hat sie das gelert
das ir einer auff den andern raymett
wer da trag die aller zinzelbesten pfhaitt
der sich an dem rayen nicht versawmett
ich wais einen widerdries
den hat engelmair vnd sein gesellen
engeldiech vnd engelfrid vnd engellber
vnd engelbrecht vnd engelhart der hirß
hildebrolt tregt einen spies
damit will er uil der toten fellen
eberhart vnd eberlein vnd eberger
peter jocob die heben gros gestraus
zwollff sind ir an der schar
noch nenn ich euch noch mer denn tummen layen
sigher sighart sigemar
luppolt egckhart lassen sich nicht zwayen
rindtprecht wuelpfin rudolff fridrich haben genies
die sicht man gar vppiglichen rayen
diepolt guenther vnd dietmair
diether ditrich otto von der linden
hainrich cunrad vlrich bertholt vnd herman
walther rappolt heugel vnd ottaker
gen in engelmairs schar
wo sie eben hauffen gein yn finden
auff ir sechczig wollen sie nicht sorg han
wann sie duencken sich so recht wacker
so hatt auch das marchfelt
gein yne herre vil torscher spranczlirer
die yn laisten gute gelt
vnd vns wider wegen mit der swere
trucz vnd tracz vnd hebt sich diser keiner dar
sein gesellen hoeren poese mere
gumpolt gumprecht goßwein goß
goßbrecht gundolt lantherr vnd auch lancze
frisper virpell wolfgang slundolt gundelwein
randolt holerswam vnd renckendruessell
der gesellschaft ist gros
rattolt ratwein gend mit yne zu tancze
trahenger vnd eberczan vnd brangelein
schiessen mit ir plicken tumme schuessell
raisolt bueterwein schlauch vnd schick
paldentritt vnd auch der mayer gere
hanolt hainrich achselblick
lautfrid mangolt noch nenn ich ir mere
jllsung symelhart gump vnd epp die gend nicht plos
vnd ire swert die schneiden also sere
sigeloch vnd eggenrich
berwein vnd enczeman der frechen
die vertrugen nicht dem kaiser einen zorn
wann sie sind so rechte vebermuet
hangebolt ist ir gleich
was der vngenante nu spreche
des hat wuntelgos vnd amelreich gesworn
das sich engelmair des nit behuet
im werd das gerecht pain
kuerczer denn das annder einer spann
we wie jemerlich er grayn
da er seinen fus sahe tragen dann
den verschriet im hildebolt vnd amelreich
das wil er noch rechen ich wais wanne
hewer was ein gelobter tancz
da zu laubendorff bej kackenpfeyll
dar kam auß der tullner gepiet ein michel schar
zwir so uil kam ab dem marchfelt
do sah ich manchen sporen glancz
als er erst fluh here von der feyle
ir gelesses nam ich tugentlichen war
das ich an den gauchen offt melde
schier so ging der toerpeldej
durch einander mit den plossen klingen
sich hub ein uil gros geschraj
baidenthalben von den gaettellingen
secht do ward verhawen manig rosenkrancz
das das plut begund hernach dringen
wunden schlugens veberal
sich hub von yn hubsches strauchgefelle
der ee gesunder an dem rayen gieng
den fuert man von dannen mit gelaitt
zwolff was ir an der zale
die da lagen sagt mir mein geselle
der iglicher grossen schaden do empfing
on die der ich dennoch nicht enraite
haug vnd ott die wurden wundt
wuntelgos der was ein tail zu gaehe
dem ward eines durch den slundt
dauon macht er noch sein rede so sphehe
von dem schimpff sturben siben auff der wal
mich enrucht wenn es noch mer beschehe der waibell
bis wilkumen sumerweter suezze
...
seiner kelten mag vns wol genuegen
... komen muß
dein zeit das ich do gange
nach wasser mit den kruegen
newe krenczel seyden reysen
...
spring ich den rayen leyse
nach der achselnoten weis
trit ich nach der geigen gar geswinde jarlang get das laub vber ecke
vnd gruenet zu walde
auff dem anger heben sich die taencze
vast ruern sie die sumerstege
so zwincklichen palde
da sicht man gerifirte swanczen
die wir iarlang sunder logenn
mit einander fliessen
haimlichen vnd taugen
sull wir spehen mit den augen
wer die sind die sich tanczes vleissen giselbrecht du solt das summer ruern
die doene durch die haute
machen vns die klaffende helcze
du solt den rayen dvrch das gedreng fueren
dar sament sich leute
trucz vnd tracz der do krieg oder kelcze
wer durch zucht nicht rayen woelle
noch durch gemailiche
der soll lassen sein geschelle
sich hebt uilleicht ein strauchgefelle
das ettlich werden spottes reiche do hub sich der tancz vor dem rauß
der des vberpunt
hal recht sam es alles da bruene
vast sprungen starck knappenn knauß
dieselben ger freundte
gaben dickenn schatten fuer die sunne
beringerwiphel bey dem stauchen
mit frawen elsen fuerte
hofflichen sunder tauchen
nidert ain fuß gestrauchen
sprach der waibel das er sich nicht ruerte was hat ells an giselbrecht gerochen
des wundert mich so sere
das sie yne so teufenlichen straffett
damit so hat sie im sein laub zuprochen
nu thu sein nymer mer
er tanczet hie so cuenczel haymen slaffett
giselbrecht was vngeruemet
seitt er ward zu schalle
wer yne preiset oder plumett
der ist von weiben gar vertumet
ja ist er seiner veindt gar ein galle wolgecziret stet die gruene haide
das laub veber ecke
das kies ich bey den tolden mynniglichen
so thun mir auch die toerper uil zu laide
... sie sein hegke
noch hewer vnter einander alle gleich
der ich will nennen vier genos
die sind gar vnbeschaiden
der ayn haisset madelgos
der tregt einen kolben gros
der wil nicht rayen pej der linden laiden wolt ir ein wunder von den zwayen hoern
die ziment sich so spehe
wenn sie ir swert gespannen vmb ir seyten
dest erckenpolt mit sein gesellen stoern
die treten also wehe
wenn sie gend huebschen here von hohenleuten
der dritt haisset ameloth
mit seinem haubelhut
er ist den zwayen auch nicht holt
sie habens wol vmb yn verschult
ersnellt er sie es kumpt yn nit zu gutt der vierd ist cunczelein der waibell
sein har ist gekrispet
der vns zu dem rayen uil getribet
an der schar ist er ein rechter traibell
gefuglich er zispetht
mit den fuessen kupfet vnd auch reibet
joraio die achselnoten
kan er wol zu preis
maisterlichen haupt schuettenn
springen nach des rayen knotten
sneller sprung ist er ein angerweis ich will euch clagen meine schumpfeteure
von einem doerper spaehe
der mich meiner synne hat beraubet
so raid lock sach ich vert noch hewer
denselben doerper wehe
mugt ir kennen bej des leben haupt
er ist woll anderthalber franczos
ein tauber bej den weiben
sein burg der machet yne gurtos
sein gurschitt haisset schanpenois
ia mag er vor dem torper nicht beleiben nun schawet an den wunderlichen koppen
wie er sich will erwueten
als sam ein frecher ful an einem zawm
ja rat ich das dem jemelichen poppen
er soll sich woll behueten
das er jm von dem anger gern rawme
ee das im werd ein schnuere weitt
von scharpffes swertes orten
dauon uil manger todt geligt
vnd nymer mer gehebet streit
vnd setzet nicht mer schapel auf die porten klein gefalten ist er jn dem rock
vnd hofenlich geschuerczt
ja tar yn nyemant vngetwagen anrueren
vil schoen gepunden sind im sein locke
wol klaglich gestuerczett
das machet im die haub mit den schnuern
er ist ein weher burrabey
was kan sich im gleichen
herr mein herr partenczoy
ir seit ein huebscher kappafoy
wie ers in dem ring lat her dornach streichen die solgrub hin ist der wynnter kalt
schallt lieben vogelein
gein der lieben summerzeitt
die vns hochgemuet bringen soll
fal was die haide brait
trait sie nu liechten schein
des belibtens one neidt
hoh freud thut den jungen woll
ich wolt gern frolich sein
troestet mich die rayne
der ich noch nye vergas
was wil das hercze mein
mit ir haben gemayne
anders nicht nur laid ist mein gewyn
vill rayn gar selig weib
treib mir mein sorg hin
die mich sere hat verwundt
las mich an dir wernde freude finden
ich bin dein vntertan
han ich an dir gewyn
so solt du mir machen kunt
wenn dein gut mich woll empinden
ich getraw nymermer genesen
lastu mich verderben
dein myniglich gepar
zwar dy muß ymmer wesen
meines lieben sterben
nu hab dir mein leben wenn du willt
ich leid grosse nott
tod ist das hercze mein
das kumpt von den dorffknaben
die da tanczen all auff meinen tracz
wuerd mein gepiet dar
zwar ir muest mynnder sein
sich muest ettlicher haben
der sein gabicz seczett mengen sacz
ir gesprancz das ist gros
wie sie gen zu tancze
frisper vnd hildebolt
wolt das herr amelgos
vnd sein vetter lancze
vor ir spruczen schnallen hueten sich
sigher vnd engelfride
mit engelmairn sind
vbelherr hat yne gesworen
er woell sie in keinen notten lon
frisper vnd guendelwein
sein rechter basen kindt
die hat er im außerkorn
vipperlein vnd dennoch zwen man
secht die schuetten iren schatt
wie ir har sich spene
eckrich vnd sigelloch
floh nye an keiner statt
herr neythart ich wene
ewer gsanck vil gar von yn gelig
sie haben mir widersait
lait was mir lueczell das
wann mein hauß das ist so gutt
das kein torper nit gewynnen mag
vnd heben sie sich dar
gar las ich es on haß
wer das peste vnter yn thutt
der stoß den gewynn in seinen sack
doch frew ich mich meiner graben
vnd meiner hohen plancken
wer die gewynnen wil
vil muß er wicz haben
im ist gut zu dancken
huten sich das es sie nicht gerew
ich hett ir widerpot
got wolt hellffen mir
der hat mir das werck erhaben
da sie giengen alle auf meinen schaden
vor luff herr engelmair
dar kam er doch zu schier
vnd zerbrach mir meinen graben
so zu handt zuckt ich einen laden
frisper vnd vipperlein
vbelherr von haube
sigher vnd irrenfridt
mit im laufft gundelwyn
alle in ein grube
secht die taufften an der stunden sich
sigherr uil laute schrey
we lieber engelmair
hilf vns von der arbaitt
sihe wie vns herr neithart hat erczogen
eckrich auch laut rieff
tieff was er vnter im gar
sie hetten alle sampt verczait
engelmair der sprach wir sein betrogen
streichens gieng sie alle nott
ee man sie erkannt
frisper vnd gundelwein
mein nefen seit ir tot
ia rich ich die schande
es sey dann ob ich lige todt
mein roß das stund schoen beraitt
lait was mir lueczell das
wie yne allen da geschah
darub geb ich nicht ein kleines har
ich lies sie herbig stan
dann floh ich pas vnd pas
eckrich mir den zorn zubrach
das schuf mit im mein herr herr engelmair
der ward in das hauß getragen
das ward angeczuendet
mich muet ir vbermut
gut traw ich wol beiagen
sie haben sich versuendet
nur an dem vil kleinen wachterlein
hat yemant freides lere
der ward mir nye so not
der soll mir sein lere geben
seitt sie alle hand auff mich gesworn
kom ich in das gewe
frew ichs das ist mein thott
seitt sie trachtend auff mein leben
vnd ich han mein gut puerg verlorn
herr mein furst fridrich
hais mir wider pawen
mein hauß vnd meinen graben
haben sie so zinzerlich
allererst lassen schawenn
wie der ganncz noch den gensen gett der streitt
wolgeczieret stet der plan
von des mayen guete
den hat vns der sumer fuer gesandt
man sicht wunniglichen stan
rosen in der pluete
die der kalt winter hett verswant
man sicht plumen durch das gras aufdringen
dabej hoert man kleine vogelein singenn
der ich ye mit trewen sang
die hat mich beczwungen
das mir laider nye an ir gelang
vnd wer mir gelungen
so wern alle mein dinst wol erkannt
frawe mein gar seligs weib
las mich hillffe finden
du pist der mein hercz nye vergas
gar dein aigen ist mein leib
den soltu empinden
sender not so mag mir werden pas
las mich weibes guet gein dir genisen
freundes hercz soltu mir entschliessenn
das ich bej dir fraw bestee
durch dein weiplich ere
also das mein sendlichs laidt zergee
wes bedarff ich mer
nu zaig mir deiner hilff ettwas
hillff ward mir nye so nott
der mir die erczaiget
ich wais noch mangen dorffeman
der mir zu allen zeiten drot
ob er mich genaigett
er woell mich nicht lenger leben lon
woelt mir yemant huld von im gewynnen
der muest herczen laides werden innen
hewr wirt der hunger gros
das sie werden gestueme
der ee wont es lebet nicht sein genos
vnd des was gerueme
der muß hewer mit seiner drischell gan
elselmut nu get der tancz
hewer bej der linden
ich wen den benam dir gar das gatt
thu hin deinen rosenkrancz
such ein alte pinden
die dein muter ee getragen hatt
arme hochfart ich dich lueczel breis
las dein tancz vnd sorig vmb dein speis
hewr hat der schawer erslagen
verdt ward es beraubet
dauon sicht man manchen oden kragen
der nu wol gelaubet
das der tancz fur hunger nicht engatt
was das nicht ein vbermuet
zwen vnd zwainczig ir waren
secht die scharten nur vmb ein ay
das gab vczen eselmut
hewer vor engelmair
do er sang den newen torppelday
das er fuer dy anndern hat gesungen
des ward er von lieber stat gedrungen
ainer zehen meczen pott
korn vnd auch waicz
das sie yne vermid vncz an irn tott
den begund man rayczen
vmb die red brach er den frid enczway
er sprach ich muß ligen todt
oder ich es reche
zu we solt ich hett man mich nicht vergut
ich bring alle mein freundt in nott
die will ich besprechen
vmb das raiczen das man mich hie tutt
vcz sprach ich han auch uil der magen
die will ich auff ewer laster wagen
euch sey von mir widersaitt
mich muet also sere
das ir ewern freunden habt geclaitt
wer nu widerkere
der gewynn nymmer mannes mute
bey yn nahent ran ein pach
schoen durch ein wisenn
dorauff gaben sie einander zill
michel wunder da geschah
von jenen vnd disen
dar kamen alter pawern mer dann vill
die getorsten nicht die jungen schaiden
wann es ward verpuerget zwueschen yn bayden
wer sich da lies richten ab
der solt des engeltenn
williglichen gar vmb alle sein hab
das lies man im selten
do hub sich ein gar vil sawres spill
einer der hies friderich
der sprach zu den seinen
ich sag euch wie ich es schicken will
frideher sey mein gleich
ber an berwynnen
sich hebt heut ein gemehlichs spill
wollfhart der soll wolframs warten
es leit vns in abrahams garten
guentherr der slahe guendelwein
sere durch seinen druessell
recht also thu peter peterlein
heya huerta nuessell
wir haben vechtens veber sie gar vill
wer soll vczen denn bestan
das thu vcze der junge
der kaufft hewer ein news gesliffen swert
goßbrecht der lauff gosen an
die gend baide von sprunge
vnd sind bey den jungen maiden wert
engeldiech der stee gein engelmairn
sigeher sigharten nicht sol sparen
eberhart an eberger
berchtherr an berchtoldenn
die hab wir so sind auch ir nicht mer
nur was sie des wolden
das mein herr der neffe den torpolt lert
zwenvndzwainczig ir wurden tailt
gar der vbermueten
vcz der iung gab vczen einen slag
das er nymmer mer gehailt
er begunde wuetten
von dem slag pis das er todt gelag
eberhart der slug ebergern
das er begund als ein rinde rern
also tett der junge per
der slug berwein
zwayer spannen lang vnd dennoch mer
er lies das wol scheinen
das in sein freundt auch nit gar ringe waege
engeldret frommt engelmair
ein vil weite flerren
durch sein schoenes wang pis auf den zan
das vergalt er im vil gar
er begunde zerren
auch mit seinem swert in sein gewant
peter der slug peterlein den iungen
durch den schedel gar auff die zungen
guentherr der slug guendelwein
toten auff die gruene
er sprach wert euch lieben gesellen mein
das vns yemant suene
zwar sie haben den teufell angerantt
sighart lieff an sigeher
er ward mit im ringen
er parg sein messer pis yn in vncz an die faust
dauon ward er one were
er begund springen
das vil mangem torper ab jm graust
frideherr slug fridrichen den grossen
man hett wol ein kalb in yne gestossen
enhalb lagen ir fuenff tott
anderthalb nur einer
die andern litten auch uil grosser nott
doch was nyndert keiner
yne hett von gluecke das behaust
solches schimpfes was ich fro
zwar ich clag es mynnder
nu wolt got vnd wern sie alle erslagen
ich want es nicht mit einer klo
ich gedag der rinder
seh ichs alle vß dem lande iagen
seitt sie irs gelittes nicht wollen meiden
mich nympt wunder wie sis alle erleiden
das sie all veyertag
tragen ir waibelruten
recht als yn der kaiser widersag
gethar ich sein gemuten
herr sack so richt mir veber ir kragen der sawer kuebell
nyemant soll sein trawren tragen lennger
seitt das der vngefuege snee zurgatt
mugt ir schawen an den gruenen anger
der in manger hande pluet statt
des ist menig hercz freuden reiche
es gruenet schoen perg vnd auch tal mit liechten plumen die stend wunnigliche
der waldt mit newem laube schoene statt
das kumpt von dem luft ist worden linde
des freuen sich die kleinen vogelein
sie fliegen here zu lande nach suessem winde
wa sie den winter lang gewesen sein
eya wie gar liplich sicz zway
ytliche tier mit seinem gleich gein disem wunepern mayen
sie achten nicht des argen wintters pein
sie haben lust auff allen gruenen esten
gar verswunden ist ir vngemach
vnd bergen sich vor haissen sunnen glesten
in des gruenen waldes obedach
nach gottes willen sie ir zeit volbringen
iunger mensch volbring dein zeit jn gottes dinst so mag dir wol gelingen
tustu das so volgt dir selden nach
wie gern ich aber gottes diener were
so hindert es mein fraw zu aller zeitt
mein dinst die sind ir worden gar vnmere
seitt mir das alter auff dem ruecken leitt
vnd mit manger handt schaden nahett
seit ich ir nicht gedienen mag hoert wie sie mein nun spottett vnd versmehett
ja ist sie worden gar mein widerstreitt
wylent do hett sie mich gar werden
do ich trug ein jungen stolczen leib
vnd ich gieng in hohem mut auff erden
do was sie meiner sorgen laidvertreib
vnd gab mir offt so freuntlichs gruessen
nun pin ich worden alt vnd krangk mir singkt das haupt vnd syffell mit den fuessen
des spricht sie nymer zu mir fro beleib
nun will ich williglichen von ir schaiden
vnd will ir nymer wesen vntertan
seitt mir ir valsche tueck so sere laiden
der ich offt uil empfunden han
vnd hett ich got nur halb gedint so lange
als ich der werlt hab gethan das rewet mich mit meinem newen gesange
ja hett er mich nicht also verlan
nun han ich doch zu got noch gut gedinge
dabej so mag ich sein gelassen nicht
ich muß auch von den thumen thoren singen
die zu gogelfur habenn pflicht
des gleich ich zu einem engelmairenn
der ist zu allen zeiten frech vnd kan so recht fraißlichen geparen
des ward im sein tencker fuß entwicht
er fert zu aller zeit an der schoyen
gogenfur wirt er nymer saitt
als berwynn in seiner dicken troyen
dar inn er sich so wol versperret hatt
er lumtt recht sam ein hundt an einer lannen
wenn er sein langes swert vmb sich vnd vmb sein dicke troyen hat gespannen
die im als einer saw der kubel statt
wenn die toerper als die humel schnurrent
an dem rayen als sie sein verprant
vnd als die poeck gein einander turrent
des muß ich lachen veber einen zant
secht so treiben sie irn vngelimpffenn
wenn sie rucken ire swert fleschen lang so get es auß dem schimpfe
do verlos guendelwein sein rechte hantt
des hat er den mantel vmb gekeret
zu der tencken seiten stund im der slicz
do ward im die pesser hant verseret
do ward hildepolden auch ein ricz
durch den ruessell sein auch an diser stund
ymmer muß er haben danck der ims so maisterlichen messen kundt
von den oren zu der nasen spicz
das ir hundert so gemercket weren
das man sie erkant durch jren spott
das wer mir lieb vnd sehe es also geren
das sie samplich wern tott
eye wie lueczel hoert man mich sie clagen
sehe ich jr hundert oder mer mit woffem geschray zu dem grabe tragen
secht so wer vollendet alle meine nott ein ray
diese wandelung mange freude pringett
senliche sorg ist aller werlt geringertt
nun hoeret was der vogelein schallet vnd auch singet
gegen des wuniglichen mayen zeitt
der fuer alles trauren freuden geitt
nun schawet was der plumen springet
kumen ist vns die wunne komen ist vns der may
kumen sind vns die blumen mangerlay
kumen sind vns die vogelein mit irer valt geschraj
kumen sind vns die liechten summertag
die geben freude vil fuer sende clag
sein trauren furpas nyemant haye
die den weiben hochgemuete solten machen
vnd in yn ir lose augen solten lachen
die haben sich bevahen mit so fremden sachen
das hie vor dem teuschen wilde was
ja ist er nicht der weiber spiegellglas
der sich selber vil will schwachen
traut gespil nu sweig vnd verleus nicht dein leren
ob ich dir nu hilff dein freud meren
wer meret mir die meinen die man sein nicht der eren
das sie taugen vnser mynne gern
ich wil von yne valscher mynn empern
die sitten wollent sich verkeren
do sprach die ander die man sind vnterschaiden
manger gern dienet frawen vnd vns maydn
denselben las dir lieben vnd die poesen laiden
vnd ist vns yemant on herczen holt
dem ist kuppffer lieber dann golt
gehuenet werd er von vns baiden
vnd stunde es in der werlt sam vor dreissig jaren
der mich dann trauriglichen seche geparn
der solt mich zuhant behueten vnd beharen
ja wer ich vngefueger zucht werdt
ja ist es hewer poeser denn vert
das leben mir begynnet sweren
weylent da die herren hoher mynne pflagen
vnd in ganczen trawen bey den frawen lagen
do mochten sie vor lieb der mynne nicht vertragen
nu ist es an die valschen mynne kumen
die hat der edeln mynn iren wert benumen
der mer mich fuerpas nymant sol fragen
der vns die teuschen vnd die beheim baete
das sie nichtz verprant vncz das man seete
vnd das ein iglicher herr die klaider ab jm taete
die man vor den frawenn nicht soll tragen
so wolt ich singen vnd auch sagen
vnd beliebe noch der fride stette aber ein ray
do der walt erst lauben began
do stund es nye so schoen noch so rechte wunnensam
ja lobet yne mit wuniglichem schalle
die vogel manigfalt
die frewent sich des lieben summer alle
seit yn der wintter kalt
entwichen ist des sind sie mit gesang worden pald
der walt mit gruenem laube statt
nu schawet an die linden braitt wie sie ire liechte watt
gecziret hatt ir toldenn stunden greis
die zwangk der winter kalt
die nachtigaln singent wol zu preis
ir sam ist manigualt
der anger ward von mangen iarn nye so wol gestalt
der sumer der ist kumen schoen vber mere
hat vns zu lande pracht ein wunigliches here
schoen plueende die pawm auff der erden
des soll wir sein gemaitt
der anger dienet manger frawen werden
da finden wir berait
pluemlein die juetell gern zu dem tancze traitt
weliche alte hewer das ir tochter werett
das sie mitt andern kinden an den rayen nicht enferet
die sej von mir verfluchet vnd verwachsen
vmb ir vnnuecze dro
solten wirs durch jr verpieten lassen
so ward wir nymermer fro
da wir irer gnaden lepten das was alles do
wer nu zu diesem rayen sej geladen
der sich daheym versawm der hab den schaden
do finden wir des gruenen in dem garten
das sind die schonen kindt
der sullen wir des veyertags warten
das ist iuett vnd irmelein
die sind zu dem pesten her geladen
wer die andern sind die leuchten als die rosen weis vnd rott
solt ich sie lenger meiden das wer mein tott
die ain ist braun vnd get mit raidem hare
das ander magethein
das machet mangen man fuer war
das er die synne sein
verleuset vnd wirt thumer denn ein kindlein
nun frewent sich aber des dorffes kind
seitt mein herr engelmair vnd friderune sind
versuenet vnd verslichtet gar mit gute
den spiegel galt er wol
mit einem newen zandelin hute
der ist vogelein so vol
den sie durch seine willen zum rayen tragen soll ein raye
der summer der ist hie
vnd des liechtenn sumers plick
der wintter nye verlies
er legt im seine strick
wie veste waren seine pandt
der maye ims schier verswannt
der walt ist mayen far
vnd auch die gruene haide
die sind nu kumen gar
von seniglichem laide
der anger ist wol gefreuet
mit lichten plumen schoene bestrewett
owe sprach ein maid
wie mir mein leben swindet
die man die sein verczait
das nyemant freuden findet
sie bruefen nicht wann herczenlaidt
got herr das sey dir geclagt
holder mein gespill
thu hin deinen schmerczen
vnd traur nicht zuvil
ich wais ein man des herczen
der geit vns allen hohen mutt
gar williglichen er das thut
der hat mich gepeten
das ich jm hellff rayen
vnd auff den anger tretten
gein diesem sussen mayen
und kumen wir im an sein handt
freuden wirtt vns vil bekannt
traut gespile mein
du pist ein trosterinne
der spiegel der sej dein
sie graiff ir an das kynne
nun zaig mir den lieben man
der herczenlaid vertreiben kan
vnd las mich mit dir dar
das ich sein schar gemer
vnd nympt man vnnser war
des hab wir ymer ere
mein rockel in der valde licht
dar innen man mich springen sicht
was ist der rede mer
das mein ist auch gestockett
ich furcht vnd kumpt sie here
wir werden gar zerflockett
wir springen auß der massen zil
sich sampnen iunger mann vill
sie sprach es thut mein muter
mit mir nichtz wan wagen
sie ist des teufels lotter
yedoch will ich es bagen
solt ich verliesen meinen leib
was wirret das wurd ich ein weib aber ein ray
alle die den sumer wollen loblich empfahenn
die lasen yne zu hilff mein lere nicht versmahen
ich lere das die jungen hochgemuten
mit schoenen zuechten sein gemait
vnd fuerchten schameruten
der walt mit seinem laub sein greis hat verkerett
vnd hatt mangem herczen sein freude gemeret
die vogelein die der wintter hett beczwungen
die singen aber in suessem gesanck
noch pas dann sie ye sungen
urlaub nam der wintter von den pluemlein auff der haide
die sicht man wuniglichen gefar in liechter augenwaide
begossen mit sussem mayentawe
der hett ich gern ein krenczelein
gesell sprach ein fraw
das fuer trauren hoerett vnd fuer alles vngemuete
der pringet vns der maye uil mitt manger handen pluete
er hailet was der wintter hat verwundet
er hat mit seiner sussen kraft
der siechen uil gesundett
freud ist gein des mayen kunft aller werlt erlaubet
o we sprach ein maid ich pin der mynn gar beraubet
ich han so uil der herczenlichen swere
der ich gein der sumerzeitt
mit fuge wol empere
do sprach die muter tochterlein was sind die swere dein
du last an deiner varbe michel vngemuten schein
muter ich pin bewollen mit gedencken
des muß mein hercz vnd auch mein leib
an hohem mut wencken
nun sag mirs liebe tochter mein ist es von mannes schulden
muterlein ich muß von der mynne zauber dulden
mich hat ein ritter nahent zu im gefangen
nu sag mir liebes toechterlein
ist anders nichtz ergangen
naina da liebe muter mein des ich gedencken kunde
er kusset mich do hett er ein wurczel in dem munde
dauon verloes ich die alle meine syne
die alt die sprach du pist nicht maidt
dich rueret mannes mynne
die iunge zorniglichen sprach jr habt es wol beschoenett
was solten mir die fremden thun so ir mich selber hoenet
mir ist nicht kundt vmb mannes mynnen rueren
die alte die sprach du magst mich nicht
mit spilen vmbfueren
ich sage dir liebe tochter wie ich dir die rede zerlose
du fleuhe die alten cunczen mit irem vppiglichem kose
sie ratend dir das dich hernach gerewett
sie handt mitt rede guten frawen
alte laide gemerett aber ein ray
ich sahe den waldt vnd auch die haide
bey meinen tagen nye so in schoner augelwaide
die der may hat furgesant
das sie kuenden in die landt
seine kunft den fruten
vnd allen hochgemuten
alles das die werlt hat vmbslossen
das frewet sich gein seiner kunfft man hat sein ee genossen
er ist vns allen wilkumen
seitt mangem herczen ist benumenn
laid vnd vngemuete
mit manger handen pluete
die nu seinen preisen horen wollen
vnd sein lob mitt mit freuden hellffenn in die lande erschellen
die losen der lieben nachtigall
wann ir styme nye erhall
so wuniglichen mere
der may hab sein ere
sprach ein maidt ich will sein gern hoeren
im zu lob den meinen leib mit mangem sprung empoeren
ich han gelernet einen sprung
wenn ich den spring so wurd ich junck
wenn ich denn spring
so frewet sich mein gedinge
jr gespill sie fragen da begunde
wer der wer der gute sprueng also springen lernen kunde
ich kennt yn gern vnd mocht es sein
trawn sprach des maegethein
er ist sein vnuermeldet
ir lobt yn oder scheldet
ich mag wol dein vngefuege schelten
du must ymer wider mich so gellffer wort engelten
wir hetten ee bas baide gedagt
hewer sej dir widersagt
dinst vnd auch trewe
dein mut ist ytzunt newe
nun zeihestu mich ich sej vngefuege
jch wais ein ritter der mich an sein bette truege
das er mich nicht enwurff hin
du pist laider on synn
das du mich so schwechest
dir selber veindt machest
von ir geselschafft sie sich schiden
nyemant ir wechsel rede an den lieden
sie wurden paid an einander gram
eine ich mir zu trauten nam
das ich sie ymmer traute
das neydent ander leute
der mich vmb die wolgethanen neyde
dem wunsch ich das im dick beschehe das er vnsaffte layde
gewynn er ymmer herczen lieb
die stell im der mynne dieb
das muß sein alles romen
mein freundt nu sprechet alle amen der raiczell
wintter
bald hin auff deinen weck
der sumer der ist komen
hat vns die nachtigal mitt gesange bracht
er ist linder
nu hin du rechter schandenfleck
ich han dein laid vernomen
er hat vns susser freude uil gedacht
do der lieb summer hin geschiede
vnd die nachtigal die nyemt beriett
der dieb der vogeler
der ist mir des vnmere
das er ir so uil gebriete
es mayet
gar wunniglichen stet der walt
der ee verdorben was
hat er seine klaider angelaitt
ir rayet
auff dem anger was ee kalt
da stett nu gruenes gras
die hat der lieb may schoen beclaitt
schoner augenwaitt ich nie gesahe
seitt vertt das man die veyoll rosenn brach
do sungens aber palde
die voglein in dem walde
lind in deiner watt ist ir gemach
laute
also ruft ein alte praw
wa sind die meine kinde
das sie nicht enspringen an die schar
traut
nu bring sie here alle drew
ia salbet sie der winde
ich will mit mir selber komen dar
hett ich mich versuenet das ist mir laidt
doch trait mich der will zu der linden prait
da die jungen alle
mit hoffenlichem schalle
in schoenen zuchten sindt gemaitt
pald
nam sie fraw juetten an die hantt
sie gachten an das veldt
sie sprach ich thun noch hewer uil mangen sprungk
in valde
lag ir veyertaglich gewandt
sie trabt vnd gieng ein zelte
wer moecht ir geuolgen wer sie iungk
ir gesteppe was gekrispet hart woll
vil schier ward der anger maid vol
sie sprungen dem gepaere
sam als ir aigen were
das yn es nymant weysen soll
hillt
auff zuckt sie den jren fuß
ir leib der was gemaitt
hoher denn ein hinde sie do sprang
gehilte
grosser swere was ir buß
da lag ein wisen brait
dorauff ersprungen plumben kurcz vnd lang
darzu so sull wir rayen sprachs aber do
das las ich durch nyemantz dro
ich brech ir zeinen krancz
vnd trag yne zu dem tancze
summer ich bin deiner zukunft fro
von schulden
was dem vogelere
gram das er here olkertill
an seiner meczen seiten sprang
zu hulden
was im zu hellffen swere
sein was von jm zu uil
das er ir die weisen hant beczwang
selb trug er den raiczel sie den kloben
sie sprungen dem gebar sam sie wolten toben
ich wenn er ir zu lieb
hat yn die selben klube
seinen roten vogel geschoben ein raye
ein alte vor den rayen trat
die mer dann tausent runczelln hatt
tochter hutt hie heymenn woll
ich pin worden freuden voll
muter was ist euch geschehen
oder was habt jr ersehen
nu ist sein mer denn dreissig iar
das ir trugt grawes hare
sie swang sich auff recht sam ein vogell
ia will ich hewer sein gar gogell
secht her an mein seyten iungk
die tut noch mangen gailn sprungk
tochter hutt mir der thuer
vnd las mich springen wider vnd fuer
nym des knaben eben war
der da tregt das falbe har
muter ich will euch vertreten
ein hubscher knab hat mich gepeten
der kuerczet vns die weile langk
herr neithart vns den rayen sanck zu hoff gesungen
der waldt stund aller greis
von snee vnd auch von eyß
der ist nu wuniglichen gefar
hewer dar
junge kindt
rayen da die plumen sindt
vff mengem gruenen reis
hoert man suesse weis
singen kleine vogelein
blumen schein
ich da fandt
haid hat ir liechte gewannt
ich bin holt dem mayen
darjnnen sah ich rayen
mein lieb in der linden schatt
manigs platt
ir da wag
fuer den haissen sunentag vff der march gesungen
marich nu versincke
dein landt das leit vneben
ich vnd manger flemincke
muessen hie in sorgen leben
der ee da heim... sein teuczsches puchlein las
der muß mit mir hie reiten nach dem gras
den rewet das er nicht da heymen was
bischoff nu raum es hie
das dirs vergelt got
ein weib ich hayme lies
die ist ein toersche krott
sie vberredet villeicht ein ander man
verhenget sis so garnet ers ir an
vnd rewet mich das ich sie ye gewan
ja ist ir mer wenn ich
die auch von hynnen sterben
also so zimet mich
wann sie in sorgen lebent
wie es vmb ir iglichs weib da heymen stee
die sorig thut einem armen knecht we
das yemant fremder an sein pette gee
es ist ein ringe fart
die wir gein baiern thun
herr pischoff eberhart
nu sey ein steter sun
seit ich der marck den ruecken han keret
des bat ich got nu hat er mich geweret
mein vngemach laid meiner meczen weret
so wol dir payern landt
ia wer ich gern in dir
da han ich weib erkannt
der ich vnsanfft empir
sein ist lanck das ich ir keine nye gesahe
des muß mein hercz leiden vngemach
das ich zu meiner meczen nicht ensprach ein ray
der may der ist reich
er fueret sicherleich
den waldt an seiner hende
der ist nu newes laubes vol
der wintter hat ein ende
ich frew mich an der haide
der liechten augenwaide
die vns beginnet nahen
so sprach ein schoen gethane maidt
den will ich schoen empfahen
muter last es on melde
ja will ich kumen zu velde
vnd will den rayen springen
ja ist es lang das ich die kindt
nicht newes hoert singen
naina tochter naine
ich han dich alltersayne
gezogen an meinen pruesten
nu thue es durch den willen mein
las dich der man nicht luesten
den ich euch will nennen
den muegt ir wol erkennen
zu dem so will ich gahen
er ist genant von rubental
den will ich vmbefahen
es gruenet an den esten
das alles mocht presten
die pawm zu der erden
nu wisset liebe muter
ich belig den knaben werden
liebe muter here
nach mir so clagt er sere
sol ich im des nicht dancken
er spricht das ich die schonste sej
von bayern vncz in francken ein ray
hayde anger vnd waldt in freuden stat
die haben sich beraitet mit irer pesten watt
die yne der may hat gesant
sei wir alle
fro mit schalle
der sumer ist kumen in die landt
die nu vor grosser heut moegen
die sullen pald ir pestes veyertag gewant anlegen
lassen sich dar inn ersehen
wir sullen schawen
vor den awen
menger hande blumen brechen
wie rubental mein aigen sej
ich pin doch disen sumer aller sorgen frej
seit der winter ist dahin
ich will eren
die jungen leren
freud dornach stet mein syn aber ein ray
do man die summerwunne bej der vogel raide erkannt
do loeset der may die plumen auß den tieffen panden
die sten in lichtem schein
wolgethane
hett ich jutteline
so wolt ich gan
schawen
die lind ist wol behangen mit laube dar vnter tanczen frawen
heya sumer wie mangs hercz von deiner kunft erlachet
die vogelein die der winter hat traurig gemachet
die singen iniglichen
jren suessen gsanck
also wolen sie es reichen
den sumer lang
schalles
pflegen sie des morgens vncz pis abent so spillen die kind des balles
freud vnd auch kuerczweil sull wir vns hewer nyeten
wir sullen den jungen maiden allen das gepieten
das sie mit liechter watt
sein beraite
disen sumer stete
mit hubschait
wintter
hat vns hie gerawmett den alten der sumer ist der kinder
nun sehet wie schon der waldt laubes ist gereichett
wenn er seine newe klaider angestreichett
die sind im mit schalle
hergesandt
jungen maidt ir seit alle
gemant
vnd frawen
das ir rosenschappell gewynnet des morgens in den awen
die will ich vns gewynnen sprach des kindes aide
gee wir mit einander zu der linden baide
ja pin ich der jar
noch ein kindt
on das zwar
mir die lock sein
greis
die will ich bewinden mit seyden tochter wo ist mein mein
nun was wolt ir der reis die han ich behalten
die ziment einer jungen pas denn einer alten
zu tragen vmb jr haupt
an der schar
wer hat euch beraubet
der synne gar
get sloffet
pas ob euch ringer getraumett das ir euch leicht anders zauffett
wie sie den streitt liessen des will ich euch beschaiden
die tochter begund sich der muter laiden
zwen gemalte golczen
sie da stale
einen ritter stolczen
von rubentall
togen
sie bot im an dem rayen ein schappel seiner gutt das ist on lugen
es grunet in dem walde
ich vernam der voegelein singen nye so manigualt
der may ist in den landen hie des freut euch jungk vnd alte
gein diser lieben sumerzeitt
heb dich wintter las den streitt
vnd fleuh von hynnen balde
wol mir der lieben maere
die wenden mangem herczen sein senlichen schwere
so kundet vns die sumerzeit des mayen waldenere
er ist mit grossem schalle kumen
ich han selten ee vernomen
sein kunft so freudenbere
woll an zu der linden
do sol man die jungen alle bey einander finden
sprach ein wolgethane maid mein trauren muß von schulden gar verswinden
warvmb wer mir trauren bej
wer nu hohes mutes sej
der hab das laub von kinden
das erhoert ir aide
du redest mir vnd meinem willen gar zu laide
ich gib dir des die trewe mein das ich mich muß von dir schaid
mit mueterlichen trewen gar
weliche vnter vns pas gefar
das kiesen denn baide
muter zuernt zu massen
ich will meiner freud durch ewern willen nicht lassen
es schadet jungen maidenn die zu lanck daheymen sassen
jch han zu lang mich daheymen verlegen
ich will iarlang freudenn pflegen
mit kinden auff der strassen
tochter durch dein ere
las dich noch erwenden vnd zuern nicht so sere
muter des enthun ich nicht was ist der rede mere
ir sult mir glauben das
ymmer duld ich ewern haß
ee ich mein mut verker
tochter dein gemuete
hat sich verkeret als die haide mit der bluete
nu wuensch ich das der engel dein deiner eren huete
baidenhalben sej verlorn
straffen vnd auch freundes zorn
nu kere wir an die guete ein ray
nvn ist zergangen
uil der winter kalt
mit laub wol behangen
der gruene waldt
vil wuniglich
suesse styme loblich
so singen alle vogelein vnd loben den mayen
also thun wir den rayen
gegen der wandelunge
der sweren zeit
ir stolczen maidlein iunge
mit freuden seitt
das ist mein rat
schawet wie gecziret statt
der may so wol mit rosen die haid
den kinden zu ewgelwaide
aller werlt hohe
ir gemut stat
plumen in der hohe
mein aug hat
gar uil gesehen
...
dauon mein langes trauren mir verswunde
das ist mein jngesinde
zwu gespilen war
begunden sagen
senigliche mere
darvnter clagen
die ein die sprach
herczenlaid vnd vngemach
hat mir betawet lieb vnd auch die synne
da ist nicht freuden jnnen
laid vnd vngemuete
ist mir bekannt
liebes freundes guete
mich hat gemant
mir ein man
fremde der mir hat gethan
dauon sich nu mein senen sorge meret
vnd auch mein herczen serett
nun sag mir an die trewe
was wirret dir
lebstu in sender rewe
so volge mir
hab gedult
sey es von liebes schulde
so hails mit allen deinen synnen taugen
vil gern ich mit dir laugen
du hoertest ettwenn
von rubental
einen ritter nennen
wol veberall
sein gesanck
mein gemuet sere zwanck
nu pflege sein der des hohen hymel walte
das er mir yne behalte
ich han nyndert hayme
wo soll ich sein
swalbenn knellent laymene
hewslein
hat vnd enist
den sumer ein vil kurcze frist
got fueg mir auch ein hauß mitt obedache
bey dem engen bach zulauffens gesungen
auff dem berg vnd in dem tal
hoert man aber der vogelein schal
hewer als ee
sicht man klee
ram es wintter du thust wee
die pawmen die da stunden greis
die haben alle gruenes reis
vogelein vol
das thut woll
dauon nympt der may sein zol
ein alte vor dem rayen trat
die mer denn tausent runczelln hat
die sprang sider
recht als ein wider
vnd sties die jungen alle nyder
wol dem gleich als sumer sej
gruenent alle pawm vnd bluet ir zweig
die blumenn sind entsprungen auff der haide
so sein die wisen tawes naß
nye gesungen vogelein pas
sie singen dem wintter freude
froelich singen alle vogelein
aller meiner swere sol ein ende sein
sprach ein maidt also verwendiglichen
ich han die nachtigal vernomen
mir ist ein hochgemute kumen
ich will mich schoene streichen
bring here mir gar uil schier das mein gewant
mir ist tugentlich ein pott gesant
selig sej der mir den hatt gesendett
er hat mir liebe mere bracht
alles des ich han gedacht
des wirt vil wol vollendett
do sprach vil myniglichen ir gespill
wes du on freindes lere beginnen wilt
das kumet dir uil selten zu gut
nun sag mir was dein will sej
ich gestee dir also gern bej
mit williglichem mute
holdre gespill nu gib mir deinen rate
der mir auff gnade here gedienet hatt
dem wolt ich nu lonen ob ich kunde
des hat er mein sicherhaitt
mein trew vnd meinen aide
lob ich yn kurczer stunde
rate vnd auch lere sind baid verlorn
seit du on lugen des hast gesworn
das du im wollest lonen seiner iar
nu sag mir ist er lones wert
manger vnnser mynn begertt
nicht anders denn in gefere der rubentall
gott wilkumen
sey der may schon ich han vernumen
das mangen senden traurigen herczen sey benumen
sorg last
iungen maid das ist mein rat
vns nahet
der sumer den empfahett
ich vernam
der vogelein singen so wunesam
wol dir sumerwunn ich bin dem wintter gram
sein gezwanck
wendett manchen suessen gesanck
vns allen
wem soll das wol gefallen
vngemach
manger schoenen linden von im geschah
vber die oren er dem walt sein claider brach
mengen tag
starck in seinen panden lag
die haide
nu gruenett im zu laide
ich gesahe
den gruenen waldt nye wol geschmahe
von den plumben die man auff den angern brach
des ist nu zeit
das die nachtigal irn streitt
behelte
zergangen ist die kelthe
hochgemuet
solten sein die jungen das wer gut
o we sprach ein gaile maidt ich bin behuet
ich gethar
nicht fro gesein offenbar
got wolte
das nyemant hueten solte
lieben wan
hat mein lieb nach lieb das ist wol gethan
lieb vor allem lieb ich mir zu lieb hab
stett erkorn
lieb zu lieb hat gesworn
mit ayden
die lieb ist vngeschaiden
freundes clagen
hat mein freundt behalten bej seinen tagen
freundes fremden tut mir we was sie nu sagen
mir ist gesait
das mein freund nach arbait
das machet
das freundes munt lachett
sunder sal
sein den maiden ir zoepff vnd klaider fal
solt ich wunschen sie muest in dem rubental
fraw sein
so ist die maisterinne mein
des mutes
sie spilt ir selten gutes der sorgen frey
o we das ich nicht entar
rayen auff der strassen
ich sihe durch die glas
das der waldt
hat ein newes claidt
liechter plumen nam ich war
die stend in der massen
das ich trauren lasse
freuden badd
pin ich sprach ein maidt
allen den zu neid
die mir bruefen laid
der hasß ich gern leide
durch das ich sie bleide
fro will ich sein
mueterlein
das sej dir gesaitt
owe tochter han ich das
hewer an dir gehawen
das sich gein dem meyen
so verkeren will
magstu dich bedencken pas
seitt die iungen layen
achten nit auff rayen
wann das gut
gibt yne freuden uil
sicz vnd nee dein muder
las dein rayen sein
du verleust deinen bruder
vnd ander freundt ein fuder
naina nayn liebes kindt
des erwind
durch den willen mein
alle die freundt die ich ye gewan
oder noch gewynne
wern sie alle hynnen
secht dafuer
nem ich seinen sanck
dem ich alles guten gan
vnd nach seiner mynne
in dem herczen brinne
fuer die thuer
die vil gail spranck
gar in freudem mut
trat hinfuer sich
freulich sprach die gute
...
wer wer sorgen frej
der soll
beyten ein tag oder drej die satt kraw oder die wanndt kraw
frewet euch kinder vberal
vns kumpt der lieb maye
vor dem wald ist michel schal
von vogelein mangerlay
die der kalt wintter von ir freud hat gedrungen
vnd vns die liechten rosen zwang
des hab der sumer danck
die vogellein hoehen iren gesanck
die blumen sind entsprungen
ich frew mich sprach ein thumme maidt
ich hoer die vogelein schallen
die sind an freuden vnuerczaitt
das muß mir wolgefallen
man sicht auff dem anger der plumen mangerlaj
der will ich brechen ein krenczlein
mir vnd dem gesellen mein
so er ymer selige muß sein
an seiner hand ich raye
tochter wer hat dir gesagt
von der geselschafft
die rede mir nicht wol behagt
es kumpt von mynne krafft
muter das ich mynn das ist mir nicht angepunden
es ist mir von euch angeporn
den ich mir han zu lieb erkorn
vnd wer es aller werlt zorn
den mynn ich zu allen stunden
tochter beitt noch ein jar
das ich dich bas berate
muterlein ir sagt mir war
es kumpt mir leicht zu spate
hett ich lieb am arm als ir so wer ich freuden reiche
muter ir habt einen man
der euch vil woll treuten kan
der satten kraw vnd auch der wann
der leben ist vngeleich
tochter pis mir vnterthan
vnd wiltu eren leren
muter ir habt einen man
also hett ich auch gern
das ir mir das recht nicht gebt das ir doch haben wollet
dauon so ist die helle voll
muter euch ist des nachtes wol
mit mynnen als euch von recht soll
also habt ir euch gesellet
tochter las dein mynnen sein
vnd volg meiner lere
o we liebes muterlein
ir versuendet euch gar sere
ich bin im gancz von herczen holdt des bring ich in wol innen
dauon gebt euch selber rat
jr redt als als der gepachen hatt
mein mut nach freundes mynnen statt
mitt dem wil ich von hynnen der wannoldey
wolt sein die freudenlosen nicht an mir verdriessen
so sung ich noch den freunden gern meinen wannolday
ich kan sein gegen vngemute laider nicht genissen
die nicht jn selber freuden kauften vmb ein ay
stolcz iung man singet an ir hochgemuet
vnd wenckent auch die myniglichen frawen an ir guete
diese rede die hat ein weib vil wol an mir beweret
die herczen vnd auch mutes herter denn ein adamant
die han ich gar lange here fuer die pesten vermeret
seit das ich sie mir zu traut vor allen weiben fandt
solichs fundes wirt gedanckt nymer meinen augen
die haben mich verweisett gar nu stend sie on ir laugen
o we das sie nach wan dem herczen das nye verjahen
sie hetten vnterweilen noch so guttes nicht gesehenn
das sie wider vnd fur nicht auff vnd vmb sahen
do sie einen steten freundt dem herczen wolten spehen
jch enwill sie nymmer zu poten fur gesenden
das sie mich hiessenn werben da kan ich nicht vollenden
sinnen reichen mannen mag an weib misselingenn
ob er der augen willen mit den wercken wil begann
secht ob sie einen toren oft nicht in vnglueck pringen
ich was den meinen in willen alczu sere vnterthan
das ich zu uil ir zwerch plicken han verhenget
dauon ist das hercze mein mit trauren wol gemengett
hett ich an ein ander weib den meinen mut gewenet
mir wer leicht bas gelonet denn mir gelonet sej
meiner langen tag ich uil mit trauren han verswenet
herczekunigin ich was dir ye mit trewen bej
las das hercze mein also in trauren nicht verderben
fraw nach der werlt lon will ich lennger werben
zweifel meines lones vnd der welt freude krencke
die zwai die machen das ich meines gesangs wil verpflegen
darczu furcht ich sere das es nichtz zu hillfe sencke
ich wil die sweren burd schier ab meinem ruecken legen
das wir uil gesunden das ist von hoff nit erlaubet
ia zimpt es nicht vns baiden mir vnd meinem greisen haupt
ir ist vil die wundert das vmb vczen vnd vmb enczen
das ich ir so lang in meinem gesang han verswigen
darczu ir baider bruder sun luczen vnd auch lenczen
genuge wenen das sie mir wollen angesigen
nain sie mugen mir jrn bosen willen wol erczaigen
damit kunnen sie mich meines gesanges nicht geswaigen
disen wintter tanczen sie bei meiner augen wunne
des pflegents auch den sumer wa sie s'immer gewunen stat
nu gelinge yn allen als ich yne von herczen gunne
yne vnd ettlichem der ir also nahent tratt
o we das es ye geschah zu meiner angesicht
wisset das ich noch ein newes lidlein von yne ticht der sig
wol dann rayen fuer den waldt
auff ein wisen gruene
da die plumen wuniglichen durch das gras
sind entsprungen manigualt
do hoert ich von gesang
michel wunder was der vogelein da was
jr iglichs sein styme da besunder sanck
darvnter klanck
suesser schal
den hub die lieb nachtigal
liebe kindt nu gen wir dar
tanczen vnd auch rayen
da die bawm wuniglichen sten in pluett
die haid ist myniglich gefar
die hat sich gein dem mayen
gezierett in irer pesten klaidt die sein so gut
die vogelein also sind der wunnen fro
recht also
wer auch ich
lies ein andre swere mich
nyemant sehe an mein laide
mein aigen not mich zwingett
meiner swer wirt wol ratt so das soll sein
ge wir zu der linden braitt
da manig vogelein singet
hoera liebe eysentraut sprach juettlin
die sumerwunn ist aber kumen in die landt
mein gewandt
soll ich han
ich will zu dem rayen gan
vor zorn sprach die muter gar
der teufel walt ir baider
des rayen vnd der sein von erste hett gefueg
zwar du kumpst da lang dar
du hast nicht deiner klaider
die sein noch da sie dein vater hewer hin trueg
da wir flachten dauon hab dein gemach
vor zorn sprach
da das kindt
ich wais wol wo die klaider sindt
las sie wo du wollest sein
sie kumen disen rayen
nymer an dich dornach kere deinen mut
ja herr got wie pflag man mein
nu kam ich nye zu rayen
es was hie vor vnpillich das nu menge thutt
die zu rayen hoffett recht alsam die knaben
du solt haben
dein gemach
zu rayen man mich nye gesah
mange tet nye rayen sprungk
die doch ward geleret
das sie da heymen laistet ward sie icht gepetten
nu ist nymant der das dinck
so gar zum pesten kerett
sam die thun die allermaist han misstretten
lachet yemant vor den leuten der ist verlorn
wirt mir zorn
so rede ich
das hernach gerewet es mich
bis mit freude liebes kindt
wie lueczel ich das lasse
gang auf den anger zu den maiden wurff den pall
waistu wo die klaider sind
sie ligen in dem vasse
greiff in die kisten bej dem stollen hin zu tal
secz ein porten auff dein haupt fuer den glancz
deinen swancz
leg an dich
zwar du pist myniglichen
west eselmut vnd adelint
das wir auff die haide
nach plumen wolten gen die gingen mit vns dar
sag es yn sprach gattelinge
sie lagen nachtig baide
wir sulten disen sumer sein an einer schar
darczu els vnd jrmelgart vnd juettelin
zoge dein
nym sie dann
die weil so mach ich mich auch an
mitt vleis ward beraitt das kindt
in einen swancz gefalten
dorob ein guertel wol beslagen vnd auch smal
waistu wa die maid sind
glueck muß ir walten
seitt auff dem velde nymant wais ir zal
in der summer wunne ist ir freude gros
laut erdos
da der schal
vber die haide hin zu tal
sie hetten mangen spiegel gut
gestrickt zu einem reis
es mocht vil wol der maye sein darunter sangk
vsß einem mundt rott als plut
ein maidt suesse weis
wol gepreiset hett sie sich zu den seitten langk
die ain die sang den andern allen vor die andern nach
in was gah
fuer den walt
ir freud was manigualt
do jene hoerten diesen schal
do sah man swenczel plicken
da sie zusamen komen vnter mangen krancz
vor dem perg in einem tal
do ward ein michel zicken
do das ergieng des rayen ward ein weyter tancz
den sang yne bela vor vnd ir gespil
freuden vil
hetten die
yne was dortt wol sam ist vns hie ein ray
frewet euch jung vnd alt
der may mit gewalt
den wintter hat verdrungen
die plumen sein entsprungen
uil schoen die nachtigal
auff gruenem reis
jn manger weis
singent wuniglichen schal
der waldt ist wol gelaubet
mein muter wol gelobet
der mir mit einem saile
sprach ein maidlein gail
puend einen fuß
mit den kinden
zu der linden
auf den anger ich doch muß
das erhoert ir muter
ja swing ich dir das futer
mit stecken vmb den rucken
uil kleine graßmuecke
wa wiltu hupfin hin
ab dem neste
sicz vnd beste
mir den ermel wider ein
muter mit dem steckenn
soll man die runczelln recken
den alten als ein summer
noch heut seit ir tuemmer
als ir von sprunge vart
ir seit tot
von kleiner not
ist euch der ermel abgeczartt
auff sprang sie gar schnelle
der teufell auß dir pelle
ich will mich dein verczeihen
du wilt uil vbel deyhen
mueterlein ich lebe yedoch
wie euch trawmet
bey dem sawme
durch den ermel gett das loch aber ein ray
in dem tal
hebt sich aber vogelein schal
wann sie gruessen alle nu den mayen
den wolgemueten layenn
den will ich helffen rayen
sprach ein maidt
zu irer muter mir ist gesaitt
hewer aller erst von des knappen singen
ob ich im hullff springen
mir muest wol gelingen
vill liebes kindt
trieger allenthalben sindt
liebe tochter volg meiner lere
dauon mag sich dein ere
wol hoehen ymmer mere
die iunge bott
mangen aide das tett ir nott
ob er mich des leibes ye gepaete
so sej sie vnlange stete
die falt an meiner waete
wann ich han
zu den mannen keinen wan
also sprach die iung zu der weisen
sie hies sich schoen breisen
vnd hub sich von der greisen
so sie spranck
mer wenn einer klafftern lang
noch hoeher dann ye maid gesprunge
die myniglich iunge
sie bat das man jr sunge aber ein ray
wo sind nu die alten vnd die jungen
es ist alles gar ein windt was' ye vnd ye gesprungen
wann an der schar
ist es alles mayenfar
die haid vnd auch der anger gar
sprach ein maidt so sawm ich mich gar sere
muter durch den willen mein vnd durch dein selbes ere
du pringe here mir dein liechte wate
seitt nach mir gefraget hatt
herr neithart der nach freuden stat
tochterlein sein frag ist nach den alten
seit er der jungen nicht engert so soltu dich enthalten
las mich dahin vnd bleib du hie
seit ich sein erste kunde empfieng
sprang ich an seinem rayen nye
zuhant do ward des kindes mut gar swere
do die alten ir reisell nam nu hoeret fremde mere
sie drungen baide vmb ein thuer
doch kam jr die junge fuer
wie wol mans an ir rucken spuer
so zuhandt do gieng es an ein stossen
die watt vill vol versperrett was in einer kisten grossen
bey einem stollen sie sie vie
all ir krafft sie dran verlies
sie zartt sie von einander hie die hailstatt
nvn schawet an den waldt wie er laubet
magt ir habt gewiz auff meinem haubet
die summerzeitt
die vns allen freuden geitt
kumpt hochgemuet
mit mangem pluet
freud vnd wunn hebt sich aber weiten
ich vernam seitt kunig karels zeiten
nye suesser gesanck
die vogelein sein haben danck
gar verporgen
sey all morgen
frolich sullen wir all rayen
traurig herczen hewr gein disem mayen
gefrostet sind
wol herczu stolcze kindt
helffet schallen
den summer allen
secht an die wisen wie sie tawet
wer nu gern summerplumen schawet
der kum berait
auff die gruenen haide brait
vnuerdrungen
sein sie entsprungen
sanges sind die vogelein erschrayett
ich bleib auch hewer nymer vngerayett
sprach wenndelmut
risel schuch vnd auch den hutt
nam mein ayde
mir all zu laide
nun sag mir traut gespil die deine schuld
zwar ich wayß sam mir die gottes hulde
wes ich entgalt
an eines das ich ein hailstat
han versprochen
daz ist vnczerbrochenn
der kam da here vnd muetet mein zu weibe
do zoch sie mir das roeckell ab dem leib
er muß mein
wais got gar versawmet sein
er gepur
mich nem gar vntewr
wenn er went das ich daheymen lege
vnd im seins dings schon pflege
wurff ich den pale
in des hant von rubental
an der strasse
der ist mir zu massen ein ray
der waldt mit laub stat
sprach ein maid es mag wol meiner sorgen werden rat
pring here mein liechte watt
der von rubental vns newe lied gesungen hatt
die hoert ich yn singen mit den kinden
ja enwill ich nymer enwinden
ich spring an seiner hende zu der linden
ir muter rufft ir nach
tochter bleib herhaym vnd las dir nicht wesen gach
ich wais wol wie geschah
deiner gespilen iuetten der ir aiden mir verjahe
mit einem lied wuchs er ir auff das wempell
sie gewan ein kindt das hies man lempel
also lert er sie den gimppel gempell
muter nu lat das sein
ja saczt er mir ein rosenschappell auff das haubet mein
das hett gemaltenn schein
zwen gemolt golczen die bracht er mir vber rein
die trag ich hie an einem baine
des er mich bate des wais ich altesayn
ja volig ich ewer lere hart gar klein
die muter sprach wol hin
du ferst auch vebel oder woll sich das ist dein gewyn
du hast nicht weisen syn
wiltu mit im gein rubental da bringet er dich hin
da lert er dich den trayros verkauffen
er begunt dich slahen vnd auch rauffen
vnd muessen doch zwu wigen vor dir lauffen
der muter der was laid
das ir tochter nicht vernam das sie ir vor gesaitt
von dem thumen man
ich han ims gelobt des hat er mein sicherhaitt
was verleues ich damit meiner eren
ia enwil ich nymmer widerkeren
er muß mich seinen trayros leren
vns will der summer kumen
sprach ein maidt den von rubental han ich vernomen
secht den wil ich loben
mein hercz spilt vor freuden recht sam es woell toben
den sih ich dort rayen mit den kinden
ja enwil ich nymmer erwinden
ich spring an seiner hend zu der linden
es freyet ein gailer gattelinge
vmb eins dorppers mumen
nun thue wir gemeliche ding
vnd gee wir in die plumen
brechen rosen zu einem krancz
die wir in dem mayenn tragen zu dem tancz
meczel wie gefall ich dir
auff dein trew das sag du mir
nun pfeiffett auff herr spileman
das euch got ymer lone
ir lebt in hofemlichem wan
ein schussell voller bone
soll euch wesen vnuersaitt
wo man gut durch ere geitt da bin ich vnverzaitt
do pfaiff er auff den holledrant
des ward im woll zu mute
er nam fraw iuetten bej der handt
frawn elsen vnd traute
den eysenbuehel er vff sich pandt
zwen plechhentschuh straich er an sein handt
sein swert das haist der gryme todt
damit do kan er reuten
er hat erlitten mange not
in manger gabas streuten
die schlug er ab mit freyer handt
das ir wol sibenvnddreissig uielen in das landt
die sporn strickt er vmb den fuß
die hiengen voller schellen
er pot frawen alhait seinen grus
herrn swynhilt vnd herrn kellen
do tratten sie den holpolday
sie sprach lieber cunczel mein sorg ist gancz enczway
sein har das ist geringelet
des nachtes wol geschnuerett
sein fueß leident grosse not
wenn er den rayen fueret
mit mangem wehen zippelltritt
durch die schonen meczen pfligt er newer sitt
sein haubnestel die sein lanck
zwu muscat dran gepunden
die haben alle zu weiten swanck
domit so slecht er wunden
den schoenen maiden an dem tancz
mit dem auffhupffenn derselbig gumellancz
ich kam gegangen an ein statt
do mecz vnd iuttel sassen
hinter dem zawm ich getrat
vill dings sie sich masen
juettel sprach sag mir
wes siczt da hie mecze di sprach das sag ich dir
die muschat die der kunczel trait
an seiner hauben snueren
die haben mir gepruefet lait
wenn sie so weit rueren
vmb seinen kragen albvmb enczwerch
ia sein es kissling das sagt mir eysenper ein raye
ich gieng lugen vmb das hauß
als ein kacz nach der mauß
wo ich die wolgethanen funde
ingesinde
wuerd mir der noch ein plick
so gewuen ich selden sick
mein glueck wendt ich vnter kinde
ee ich erwinde
bitt die frawen dein
das sie mit vns mett auß dem tegell sauff
saga mir guldener hauff
wo sie sey weder ist sie nyden oder oben auff
ein alte die gewinckte mir
miet du mich so zaig ich dir
wo sie sich verporgen hat die raine
alterßaine
do tett ich das sie mich hies
die mich in das gewelb lies
do fand ichs in einem hemde klaine
die ich da mayne
zu tett sie die tuer
ich sties den rigel fuer
des erschrack sie sere
sie sprach herre des entut nicht mere
seit ich muß mit euch wagen leib vnd all mein ere
ymer mere
do legt ich mich zu ir
do ward an dem herczen mir
als ich in dem paradis were
ein swaere
do sprach sie ja wol mich wartt
ich wil mit euch an die fart
ich bleib mit euch als mer
offenbaere
meiner freund huld die gewynn wir wol
seit on angste herr
das euch dauon laides icht enwere
wolt aber ir ich far mit euch von dem lande ferre
lieber herre ein ray
nvn ist der waldt
schoen gelaubet den der wintter kalt
hett beraubet das ist im vergolten
iung maid solten
sich stolczenlich zieren
ir gewannt riefieren
an die man mit einem augen zwieren
wol dem tag
der aller werlt ein hochgemuete trag
vnd uil mengem herczen merett
wintter sie generet
der brach vns zu laide
plumen auff der haide
die sten aber in liechter eugelwaide
ich will dar
muter mein springen wol mit grosser schar
sprach ein maidt also waidenlichen
ich will zu freuden streichen
ich han das ist on laugen
einen ritter taugen
gesehen an mit meinen beiden augen
der ist mir holt
muter darumb du nicht zuernen solt
ich kume nymer tag von deinem rate
tochter das ist zu spott
der schuh vnd der klaider
springe on baider
mir getet daheym nye kindt laider
meiner watt
han ich durch seinen willen gern ratt
den ich han erwelt auß allen mannen
sag mir tochter wannen
ob er sej des vns baide
vnnser trew schaide
kinde erwinde nicht volg deiner ayde ein ray
die zeit ist hie
ich gesah es bei meinen zeiten schoener nye
ende hat der wintter kalt
des freut sich mangs hercz das sein ser engalt
wol gelaubet stet der waldt
des mayen zil
pringett vogelein gesanck vnd schoner blumen vil
wartet wie die haide schoen
in lichter farbe stat vnd wuniglicher waldt
laides sich vergessen hatt
woll dann ich will
sprach ein maidt zu der linden traut gespil
da find wir wes dein hercz begeret
ia waist du wol was ich dir sante fert
dise rais ist goldes wert
nun pald dahin
nach der watt seit ich sein in dem willen pin
das ich laiste meine fartt
nu sag es nyemant mein vil lieb irrmelgartt
wol mich seiner kunfft wartt
so so zu handt
bracht man da der maid ir gewant
schier hett sie es angelaitt
zu der gruenen linden mich mein wille traitt
ende haben meine laidt die salb
der sumer kumpt mit reicher watt
berg vnd tal in gruene statt
ein iglich zweig das hat sein blatt
waidenlich an sich gelatt
ein iglich zweig nach seiner art
wintter du must an die fartt
vnd wirst auch lenger nicht gespart
man siht liechte blumen zart
die gefreiet sind vor fremden laidt
ir schawt an die wuniglichen haide
da der liebe mayen gancz
fueret manger handen tancz
mit den liechten plumen glancz
siht man do uil farbe sprancz
und wem sein laid wirt abgenumen
der ist selig darkumen
aller suessen mayen plumen
kan mir laider nicht gefrumen
wann mein veindt die sein so here
das ist vdelgast vnd adelger
die treiben irer schanden mere
mit so manger krumen were
das ist vcz vnd encze vnd auch der jung lancze
die gen gar freislich zu dem tancz
das sie des nyemant erwenden thar
wann sie sein so missefar
wirt sein eberzan gewar
er kumpt yne zu schaden dar
nun musß ich wallen wisß krist
ach herr wel lichenn mir solichen list
das ich kome in curczer frist
da hin da manger torper ist
er fert in reicher gempel here
vil lieber got du mich gewere
das mich der der mir ist gefere
icht erkenn das wer mein gere
stab vnd taschen nam ich da zu hantt
vnd einen bart da man mich nicht erkannt
ein wurczel legt ich in den mundt
dauon ich schayn gar vngesuntt
recht nu sam ich wer entzunt
in des grymen todes fundt
doch ward mir an dem leibe nicht
ir hoeret wunderlich geschicht
das ir manger ward entwicht
da ich kam in ir gepflicht
gar listiglichen gein zeisselmawer
da stund uil manig uillczgepawer
an der sunnen bej der mawer
ich erschayn als ein figur
der ein der sprach der mensch will verschaiden
ach gros ellend was hast an im zu klaiden
nun gee herein du siecher man
nicht pas ich dir geraten kan
wiltu gottes recht empfhahen
das wirtt dir durch gott gethan
do was mein herr herr engelmair
gar jemerlich ich kroch aldar
ir was wol ein michel schar
die namen meiner kranckhaitt war
alle die dar warn gepeten
zuhauß in freuntschafft außgejetten
als die freundt zu einander teten
die den rayen solten tretten
guter speis der was da uil beraitet
wie vast ich as das hett mich nahet verlaitet
der ein der sprach mich treugt mein wan
der hunger habs an im gethan
er sich zu mir setzen began
sag mir du uil siecher man
du pist mitt grosser nott begurrt
sag an von wann ist dein gepurt
oder hastu vns betort
du must werlich auff ein hurt
ich sprach ja ward ich ny so arck
mir zeme noch bas ein sarck
das was die wurcz also starck
das sie gar mein kraft verpargk
da hetten sie mich in den tod erschreckett
vlaschen gros der ward do uil empleckett
nun der wirt das wandt
ir herren last ewern haß
ob ich yne erkenne pas
selbs ich yne nicht leben las
ich bin zu schalkhait wol gelart
ich wen es sej herr neithart
vnd wolt erwerben ein botwart
er muß werlich an die vart
er ruft der frawen wol gewere
das sie mich meldet sunder gere
er sprach bruefet ist es der
vert trug die kraeschen here
die fraw sprach was woelt ir aber brawen
er ist sein nicht bej meinen rechten trewen
das ir euch gar wol mugt verstan
das ist gar ein siecher man
er was plutvar gethan
den ich woll erkennen kan
do die fraw den rott geriett
da genas ich vor der diett
vnd tichtet da ein newes liedt
da erlaubten sie mir nye
der ain der sprach du guter man
ich han dir laides uil gethan
du solt es durch got faren lan
ich dich sein wol ergetzen kan
ich vnd alle die mein genossen
oder got der sol vns alle verstossen
ir herren latt ewern trimmebolt
vnd pittet got in rechter dolt
das er vns vergeben solt
was wir an diesem haben erhollt
ich sprach des wer mir also nott
das mich wollt nemen hin der tott
vnd der sele wurde rat
do sprach er wie recht er hat
freundt vnd kennest nit herr neithart
nayn ich auff mein letzte fart
ich pin zu schalkhait vngelart
ich kan nur menen mit der gart
er sprach du solt dich geltes vnterwinden
zehenn pfundt dein kumer must verswinden
ich sprach was soll ich denn began
nun hoera du vil siecher man
du pist gar jemerlich gethan
damit kumpstu yne woll an
ein salben will ich dir geben
in ein puchß vermachet eben
wenn du kumpst dem neithart neben
so schmir im das sein geweben
zuhant so gewynnt er posen schmack
das ich dir fuer warhait sag
ich gelebt nye so lieben tag
ob das von dir geschehen mag
die fuersten vnd herrn die muß er meiden
in dem landt so mag yne nyemant geleiden
vier wochen vnd ein ganczes jar
von der salben dafuer war
ich sprach des seit on far
das kan ich wol bringen dar
zuhandt mein not man mir vergaldt
zehen pfundt allda getzalt
keiner mich darumb nicht schalt
in das luder warn sie pald
encz vnd vcz vnd eberlein
die wurden recht sam die swein
vol das man sie zohe hinein
das was mir ein kleine pein
sie lagen alle sam sie wern erslagen
ir warn sechsvnddreissig hoert ich sagen
ettlicher seiner poshait taich
mit der schnoeden salben laich
alle sampt ich sie bestraich
des nachtz ich von dann entwaich
ich sagt dem fuersten offennbar
mein obentewer vnd vnd diese far
er sprach wie wurd ich des gewar
sendet ewern poten tar
sa der pot aldar qwam
ein michel wunder er vernam
von der schnoden salben klam
liten sie so grosse scham
sie musten alle von kinden vnd von weiben
ir keiner in dem land nicht mocht beleiben
ettlicher stanck ein ganczes iar
von der salben das ist war
zu handt do rufft herr engelmar
vber den neithhart pfhuch ich gar
der hatt mit listen vns betoert
der teufell hat yne das gelert
nu was er doch also geferbt
als ein siecher man von art
vnd solt ich leben noch den tag
ob ich yne erschnellen mag
er must geligen ein lag
von mir vncz an den juengsten tag
gehab dich wol sprach encz wir soeln vns rechen
solt vns der fuerst all boecke abstechen
freundt du solt dich nicht verjaehen
der rede halt nymer mer gewaehen
ob yne yemant mug verspehen
ym muest laid von vns geschehen
nur vmb der schnoden salben art
die auff mich gemacht wart
darczu was ich wol gelart
in selben dicht es in den partt
die salbe die was gar vngefug
nymant yne das abgeczwug
vnd suchten mangen artz so klug
der yne begund zu hellffenn
der vns so valschlich offt hat vberlistett
vor seiner schalkhait sich nymant fristett
da das erfur der furst so wert
das ich sie hett also gesmiret
herr neithart nu habt euch mein pferdt
vnd alles das ewer hercz begert
von den posen wellffen der loben spott
ich wen ein zagen
den will ich von schulden iagen
bej dem rayen hin zu tal
der hat geuten laidt gethan
er nam sie bej dem stauchen vnd raiß ir auß der handt den pall
geut die ist mir lieb
schawet an denselben dieb
wie er ir rais den stauchen neben
der mit seiden was beweben
kumpt er mir noch neben heint ia muß es gelten sein leben
do wickhart das vernam
das im eberhart der zam
wolt versagen seinen grus
vnd entrennen auff den fuß
er sprach zu seinem gesellen rat an lieber hasenruß
do sprach hasenruß
sweig ich thu dir sorgen puß
kumpt im mein handt in seinen schopff
zwar ich slah yne durch den kropff
das er auff dem anger vor mir swaibelt als ein toppff
und huellff im dann der han
vnd sein gesell der guempelman
die wurden paid zu todt erslagen
vnd verschroten durch den kragen
das yn fuer die fusß velt der kumpost auß dem magen
sich hub ein michell schal
von den torppern vberall
die warn naphes tranckes vol
des engalt vil manger man
der hin zu geloffen kam vnd wolt geschaiden han
ir swert die warn brait
einer den andern ser verschnait
durch das maul einer spannen lang
das das plut hernach dranck
hasenruß der schutt sein swertt das es also laut erklangk
er sprach ich bin gesundt
yedoch blutet im der mundt
da er auß der gassen kam
der uil teufellische man
die toerpper auff dem anger die hellffen vast an einander an
goßwein der ward wundt
wuntellgoß was vngesundt
eberhart entrennet wart
vnd gesiget auff der vart
engelmair vnd atterhan die waren vnbekart
do sprach der von pogen
ach got wie pin ich betrogen
bey dem rayen vberlaut
sere entrennt ist mir mein haut
schoppff mir mein wunden zu mein kaiserin so lautt
do sprach lobenspott
ymmer will ich dancken gott
ich han gefochten bej dem tancz
vnd bin doch beliben gancz
doch ging in den ruecken sein ein vngefueger schrancz
auff einer spannen weitt
ich hoertt das ein torpper schreitt
zether wie pin ichs verlorn
das kumpt so von grossem zorn
munndt vnd naß vnd kel ward im am wasser abgeschorn
der athem gieng im auß
als der rauch auß einem hauß
dem sein fierst verprunnen ist
ist das nicht ein spaeher list
das im ein hellmparten also nahent komen ist
do sprach adelolt
zwar ir wertt mir nymer holt
vir pall das sie zu tod erslagen
das muß gelten mangen kragen
zwar ich las mich fuerpas keinen ab dem anger jagen
sein zorn der was gross
nymant was da sein genoß
der ee gar gesundter was
den erschlug er nyder in das gras
er sprach zu seinen vettern es ist woll vergolten das der stumme
der sumer kumpt mit reichem geuden
gein des liechten mayen schein
berg vnd tall das stet in freuden
gar verswunden ist sein pein
es ist mit sussem sang schoen erweckett
sein wunn ist manigualt
des wintters krafft mit forchten ist erschreckett
nu woll auff fuer den walt
da sull wir vns freuden vnterwindten
wir finden
die plumen die sind wuniglichen gestalt alles mein laid must verswinden
vnd meins senden herczen pein
lies sich mein frawe finden
fro vnd auch ir munndelein
das sie das so kusslich zu mir wante
so hett ich freyen tag
mein sender vngemach der were entrant
verswunden wer mein clag
do moecht ich wol dem vngenanten traczen
verwassen
vnd auch sein vbermut ist mir ein slag billich mag mir ab im grawen
er gerastet nymer tag
schaden hat er mir geprawen
den ich euch woll clagen mag
er kam geschlichen zu dem milten fuersten
an dem alle mein freuden leit
mich wundert das er lebt in solichen tuersten
wie er sich des vermeid
sein zung ich einem angel wol gleiche
werleich
ich fuercht das vns werd kurczweil zeitt er sprach herr ich will euch sagen
oder ir nempt mir den leib
lenger mag ich nicht getagen
wann herr neithart hat ein weib
das nicht schoeners lebt von menschens stamme
so myniglich gestalt
ir mundt der printt in rechter roeti flamme
ir gut sind manigfalt
sie mocht sich einem kaiser wol genassen
gesassen
des hat ir zucht vnd auch ir ere gewalt gern han ich das gehoert
du uil lieber engelmair
als mein laidt das wirt zurstoert
rat mir wie kome ich alldar
das ich sahe nye so mynigliche fraw
die als uil schoene hatt
zwar ich will sie gern aneschawen
er gab ir einen rat
engelmair von ells der vngeslachte
er lachte
vnd riet im durch sein poßhait falsche tatt er sprach herr vnd wolt ir enden
vnnsern laid vnd ewern frumen
haist ein poten nach im senden
das herr neithart fuer euch kume
das er nicht enlass durch ewer gehais
ir kleiner slechte not
ir sprecht ir wolt in seinem vorste paissen
sein wein vnd auch sein brott
das wolt ir in freuden mit im essen
vermessen
auch durch den milten gott der edel fuerste sich daran wante
an die rede er da gefiell
engelmair sein speis nicht brante
da jm gefuellet wardt sein giell
sein sack ward im mit gewandt volstossen
er rait gein zeyssellmawr
des frewet er sich vnd alle sein genossen
es wirt jm noch zu sawr
es sej auch denn das mir mein kraft zupreche
ich es reche
wie ich es gein dem fursten vbertawr do stund ich an meiner zynnen
here so rait herr engelmair
ich gedacht in meinen synnen
so zuhant gewan ich far
das es mir selber pracht keinen frumen
sein schnoedes klaff vnwert
zuhant do sah ich einen poten kumen
gesattelt stund mein pferdt
ich fragt den poten was zu hoffe were
der mere
er sprach der edel furst hat ewer begert in den hoff kam ich geriten
das ingesind mich schoen empfing
der fuerst so gar mit guten sitten
selber mir engegen gieng
er sprach herr neithart seit mir schoen empfangen
vnd meinen hoff reich
ir wisset das vns nach euch muß belangen
eur kunfft ist loblich
ewer geren baide ritter vnd auch frawen
zu schawen
in der werlt da lebt nyndert ewer gleich ich fragt den fuersten was er wolde
oder wes er an mich geret
er sprach ich bewt pej meinen hulden
einer bete ir mich gewert
das ir mich lasset iagen in ewerm vorste
da man vindet auch das wilde
ob ich das thue mit ewern huldenn torste
das euch des nicht befilde
das ir mir der kurczweil gunne
der wunne
des sagt euch danck mein gut vnd auch mein milte ich sprach herr ir sult gepieten
vber leib vnd vber gutt
kurczweil sult ir euch nyeten
zwar des freut sich mein mut
das ir habt zu meinem hauß begerett
vill edler furste reich
aller bete der sult ir sein geweret
das wissett sicherleich
ob auch mir mein jngesinde icht worchte
ich vorchte
das mir mein kurczweil wurd entwicht herr ich hab die schonsten frawen
so sie got ye gepildet hatt
die mag man vil gern anschawen
wol in engelischer watt
das sie newr von got hat einen brechen
das ist mir ymmer laidt
wer mit ir wil kosen oder sprechen
hoert wie ein truebigkaitt
der muß ir mit lauter stymme ruffen
mit woffen
das laidt sey got vnd ewr zucht geclagt zwar das muß mich ymmer rewen
sprach der edell furst so wert
das sprich ich auff mein trewen
dafuer geb ich mein pestes pferdt
yedoch so woll wir ewern paw anschawen
wie das gelegen sej
was ist dorumb vnd sehe wir nicht die frawen
ich sprach seitt sorgen frej
mein cluger syn das widerwart
ich kart
haym hin auff meinen wolgesparten leib do sprach ich mit guten synnen
zu meiner frawen vnuerczagt
balde haist euch ewer geraet nu pringen
mein herr der fuerst der kumpt und jagt
vnd will sich vnnsers hoffes mit vns nyeten
nur etwemengen tag
sie sprach das soll im selber got gepieten
es vns woll frumen mag
zuhant ich dacht die rede die wirtt zustoeret
er gehoeret
nicht wol er fiel das er vor tot lag ich sprach soll ewer rede gedeihen
gein dem fuerstenn hochgeporn
laut so muest ir im zuschreyen
vnd auch furchten keinen zorn
er begund zu meinem hauß keren
der edel furst gut
die fraw enfing yn schoen mit guten eren
als noch uil mange tut
sein grussen was gegen der frawen mit naigen
mit sweigen
des was ir er vnd zucht wol behutt von dem roß er sich gesatzt
der frawen er engegen gieng
nyemant ir das abgetratzt
mit baiden armen sie yne vmbfieng
sie schray im in das ore mit lauter styme
das im sein haupt erclang
der fuerste der plickt sie an mit grossem grymme
doch sagt er ir seinen danck
mit einem vngefuegen lautem worte
ich hoert
das da mein freud vnd mein wunn nicht hanck der fuerste der wolt nicht lenger baiten
zu dem tisch da was im gach
genug hies man do beraiten
ritter grafen giengen jm nach
die fraw die tett yne ob dem tischs besweren
den edeln fursten gutt
sie sagten an einander kurcze mere
des hoehett sich mein mut
er jach er wolt vns helffen vnd auch raten
uil draten
da rait dahin der edel furste so gutt der raidehar verpoten ist den kleinen vogelein
ir suesser gsanck
den sie hewer sungen vberal
nun sicht man nyndert schone plumen scheinen
des ist nicht langk
das sie von dem reiffen wurden fall
also so
sind die tag truebe
die nechst in meinem garten ruben grube
die tanczt auff meiner slahe
das ist ein weib vnd lebt in hohem preis
gar lobesam
vnd ist gar aller wandelung frej
nun ratet lieben freundt ich bin nicht weis
sie ist mir gram
wann ich bin verworren wider sie
dicz jar
warn ir wol drej
die ir in den eren lagen als ein pin
sos ymmer komen dar
dieselben wolten gern mich verdringen
alle drey
funden sie ain hengen indert da
nun zwar ich muß yns auß irem krais bringen
das sey da sie
die toerpper nyndert wissen wa
ich bewar
das er mit ir nit rawne
iener grinn vnd adelhere der brawne
wie ferr ich von ir far
den zwayen pin ich veindt als zwayen wolffen
wann durch den has
das sie gen vff meinen vmbeswaiff
ich naid es ye vil dick an geloffen
das er saß
hin zu ir vnd etwen graif
mit der hant
dahin da wir das suchen
damit wir vnser baider menschait brauchen
nicht neher er erwandt
herr tor vnd werden sein ir brueder innen
des das er sich
als sere nach irer mynne senet
das ist war es wirt im sawer mynne
wol ich des gich
tanczet er bej ir er wirt gedenet
durch den tancz
bey seinem raiden hare
er hab im mein schuch in diesem iar
bestee sein haubet gar
herr neithart das euchs sandt zene lone
nu sundet nit
das man ruffet meinen haußgenos
ir zucht euch selb vnd fart an wenig scham
wann er das gicht
jm woll hellffenn epp vnd megengos
denselben tag
wenn ir yn ane lauffett
vnd yne bey seinem raiden hare rauffett
er slecht euch durch den nack
ich will mich gein der myniglichen brauten
sprach megenbrecht
wurd meins maisters acker nymmer garn
vnd solt ich das naecklein zuruten
das ist so slecht
vnd wil elsenmuten sun bewarn
ekenreich
was er doran gewynnt
das er nach mayer otten tochter synnt
an seinen stain das streich die aichell
svmmer deiner suessen wetter muessen wir vns anen
dieser kueler wintter nicht wann sendes dro vnd trauren geit
noch bin ich uil vngetroestet von der wolgethanen
wie soll ich vertreiben diese lange summerzeit
die die haide felbet vnd uil mange plumen wolgethan
dauon sind die vogelein in walden des bezwungen das sie ir singen muessen lan
also hat mir die gut das hercze mein beczwungen
das ich on freude muß verswenden meine tag
mich verfahet nicht was ich ir hab lang gesungen
es ist also waehe das ich mer stille tag
ich glaub nicht das sie den mannen nymmer werde holdt
wir verliesen was wir da gesungen vnd gerunen ich vnd jener hildebolt
der ist nu der tumest vnter gailen gattelingen
er vnd einer nement man den jungen hiltger
die zwen kund ich disen summer nye von ir gedringen
wa der tancz am abent gieng enczwercht
mangen zwerhen plick den wurffen sie mich mit den augen an
wenn ich sunder meines guten willen ettwann fuer die torpper muest gan
adelrich ward zu ir auff meinen tracz gesprungen
irs gewalcz pin ich worden in meinem schoppff gra
o we das mich so manger von lieber stat hat gedrungen
baide von der guten vnd weilent anderßwa
yedoch so naig die gutt veber schiltes rant
gern mugt ir hoeren wie die torpper sind geclaidet vppiglich ist ir gewantt
enge roeck tragens vnter schmalen schapperune
rot huet ringklett schuhe swarcz hosen
engelmair tett mir nye so laitt an friderunen
als die zwen teten mit iren phellelinen phosen
die sie tragent da ligt innen ein wurcz haist engelwer
hildebolt der pot der schonen eins bej dem tancz das geczuckt ir wildger
gern west ich wie es die torpper vnter einander trachten
sie trugen peckkelhauben darczu lange swert
ir spottigkait ir laster sie gar zu laster brachten
des wurdens durch die goller mer denn halb gewert
sie stritten mit einander einen ganczen summer langen tag
das ir gelaesse sahe herr neithart do er in dem vas bey dem wein lag
fragt ir mich der mere wie sie es vnter einander schuffen
des enwais ich nicht ich schied von dannen so zuhant
meniglich begund seinen freunden laut ruffen
einen hoert ich schreyen hillff geuatter werigant
er was leicht in noeten da er also nach hillff schray
hildepoltes swester hort ich eines schreyen laut we mir meines bruders wee
ein gailer gattelling der kom geloffen von dem streitt
den fragt ich der mere welher da mit ellen streitt
des hildepoltes schapperun wart geczerret weit
vnd sein enger rock noch bas den zwayer spannen brait
das ward vmb die wurczen die man der schonen auß der hende brach
des engalt uil mange spehe haube die man bej dem tancz zuzerret ligen sahe
klinglet sporn tregt mir fridebrecht zu laide
spenglet guertell bas denn einer hende braitt
stricket er das aftertret hinhinder an der schaide
lieb freund nu hoeret das ist meins herczen lait
zeuhet er die hendtschuh gegen dem elenpogen hohe
nu solt ir gern hoeren wie derselb toerpper von dem streit ab der gassen floh
er get wol versiglet recht als im sey angepunden
ein plose also man den wilden hunden tutt
offt brach er seinen zelt als sie doch wol befunden
hacz vnd plecz vnd jene gespill hadelmut
fraget engelruten wie es lege vmb iren bruder fridebrecht
ach ach er hat ertrencket sich vor vorcht hat mirs gesaitt der torsche knecht
sicht aber nyemant jenen mit der fehen tocken
die tregt er auff der hende vnd klopffet auff sein newes swert
damit er vns des nachtes ab der gassenn will erschrecken
derselb zimpt sich noch mer denn dreyer ponen wert
als er dann gerusset vnd gedrasset der uil vebel man
als im sein taschen ringlet klingett dem gleich das man wen er trag ein goller an
wabey soll man mein geplecze fuerpas erckennen
nun hie do bekannt man mich wol bey rubentall
dauon solt man mich von allem rechten noch nennen
aigen vnd hauben sind gemessen mir zu schmall
kinder haisset euch den singen der sein nu gewaltig sey
ich pin verstossen gar on alle mein schulde lieben freundt macht mich des namens frej
ich han des meinen herren hulde verlorn on schulde
dauon so ist mein hercz mir jamers vnd traurens voll
reicher got nu rich mirs so gar nach deiner hulde
uil manges werden freundes des ich mich so anen soll
das han ich zu payern gelassen alles das ich ye gewan
vnd far dahin gein osterrich vnd will mich selber dingen an den werden osterman
meiner veindt will der ist nicht an mir ergangen
wolt es got so moecht mir meiner sorgen noch werden rat
ich kam here gein osterreich da ward ich schoen empfangen
von dem edeln fuersten der mich wol behauset hatt
dar czu madlich sitz ich vntter meiner veindt danck
mir ist nicht laid das rubental ich von gumppen vnd von eppen ye so uil gesangk
der neithart hat vns hie verlassen als die kra den stecken
die da hin fleuget vnd siczet auff ein sat
es soll ein man mit fremden frawen nit zu uil gezechen
der der warn schuld an yn nicht funden hat
er nuecz sein taeglich speis der hat er daheymen genug
lat hildepolten mit gemach die er bey im in dem pewtell trug der kornkast der kornkasten
wie veberwunde ich baide
mein lieb vnd auch die summerzeit
ich kan die wolgethanen schier nicht enclagen
von so grossem laide
das rew one freuden geit
traur ich wol von schulden gein disen trueben tagen
die vns der winter bringet der vns freuden uil beraubet
sanges haben sich die kleinen vogelein belaubett
also moecht ich wol mit meim gesang still dagen
sol mich nicht verfahen
mein trost vnd mein lieber wan
so enwais ich nit recht wes ich mich troesten mag
ir will leicht versmahen
mein dinst den ich lang han
ir gelaistet vnd ir des mit ganczen trewen pflag
vnd noch heut gern thett moecht ich sein geniessen
so das mich die toerper meins lones nicht verstiessen
das ist rucz graiffich vnd sein rauher schaffernack
engelwan vnd rucze
die paid sind mir haß
schadens vnd neides muß ich mich vor yne versehen
vnd der gail vcze
wie tewer er sich des vermaß
er bestunde nymer drej on widerwehen
die brufen vnd werbent das ich on lon beleib
volge nicht irer lere fraw schonist aller weibe
lone mir meiner iare vnd las mich in laid von dir geschehen
fraw dein werde guet
bekenne ich so manigfalt
das ich liebes lones von dir gedingen han
was mich ye gemuete
die sprenczing vnd ir gewalt
das sie mit den blumen vnd wil mir engelban
dein huld verren das im vebell muß gelingen
also das hundert swert auff seinem kopff muessen erclingen
schneiden die zu rechte sie zuruetten im den span
wer in seinen tagen
ye lieb oder laid gewan
dem mag mein swer vnd kumer wol sein erkant
seit ich meinen augen
die stat nicht verpieten kan
sie plicken hin da rucze tancz an irer handt
wenn ich das erplick so will ich mich selbs rauffen
solichen wechsell nement die da mynnen on ir kauffen
liebe las mich freye mich zwingent sere deine pantt
mynne dein schnuere
die zwingen das hercze mein
das ich wider dich zu streit han kein were
wann ich tagen ruere
den zymel der zelle dein
so pistu gewaltig mein das ich dir hulde swere
fraw meine dein gewalt ist gegen mir zu strenge
kuniginne solich vngnad nicht verhenge
das sie mich verdringen ia ist er vber mich ein herr
secht an engelwan
wie hoch er sein hauben trait
wenn er mit gespantem swert gein dem tancz gat
so ist er nicht an
der flanschen hubschait
da sein vater russe lueczell mit zu schaffen hat
so ist sein sun ein oder gauch in seiner rauhen hauben
sein genappen gleich ich woll zu einer satten tauben
die mit vollem kroppff auff einem kornkasten stat die derr plahen
wie soll ich die blumen vberwinden
die so gar verdorben sind
der empfind ich nyndert als mans jm mayen sahe
ir vergesset nit der gruenen linden
we wa tanczent nu die kindt
sie was hewer fuer die haissen sunn ein uil gut dach
nu ist sie lauben worden an
des bin ich dem wintter gram
der der haid uil der liechtenn plumen nam
die da hewer stunden lobesam
ratet lieben freund wie ich gepar
vmb ein weib die wert sich mein
die begraiff ich da sie flachs irer maisterine swangk
des ersten weret sie sich mein vntare
doch tett sis zu dem leczten schein
das sie mir zu starck was vnd ich ir gar zu kranck
laider lueczell halff mich da mein ringen
yedoch versucht ich sein genug
mengen vngefuegenn puchs sie mir do slug
sie sprach lieber siczet vnd last mich swingen
do begund ich mit der guten schimpffen
als mich mein fughait hies
leis graif ich da hin da weib so suezz sind
do tett sie mir kunt irn vngelimpffen
mit den fuessen sie mich sties
sere gein den bruesten das ich also weit ergint
lat mich wurcken laider wueteschen
ewer leib ist vngesatt
erforschet es mein mwme ia tut sie mir laid
das ich ymmer mit euch mere gezencke
grosse krafft die was vns baiden tewer
von dem ringen das wir do
tetten vmb ein kleines dingell des ist hewer sitt
sechs piern brieten wir vns bej dem fewer
der gab mir die liebe zwu
selbs azz sie vier da labten wir vns baide mitt
hetten wir des obs nit empfunden
ich wer in mein augen tot
we warumb leid ich armer solicher nott
wes hab ich mich armer hewer aber vnterwunden
lange rede lat euch kurcz machen
wie es vmb den schimpff ergieng
ich sahe nye so iunges weib als grymiglichen slahen
irs vngelimpffen must ich lachen
was darumb geschah mir wee
das versunet ich seitt mit ir auff einer duerren plahen
hinter irer muter haus vnter einer heckke
kam ich zu ir des was sie gail
do ward ir meins leibs der beste tail
den layhe ich den schonen saffteneggke
ich begraifs allein auff einer tille
das was meins herczen gere
alda warff ichs vnter mich vnd tratt ir vpf das gewandt
dennoch lag der wundtstecke stille
wir rueckten hin wir ruckten here
er ward ir ausser massen lieb sie nan yn in ir handt
einer freud sie alda geluste
sie sprach zu mir das es selig sey
herzcenlieber bul ich will dir wesen bey
vor lieb sie mich in das aug kuste das vngerthor
owe summerwunne
das ich mich dein anen muß
wer mir dein nicht gunne
dem enwerd nymer puß
herczenliches laide
vnd der wolgethanen
nach der ye mein hercze rang
sol ich mich der anen
das ist gar an meinen danck
wenn ich von ir schaid
so geschid nye man vnsenfter von einem weib
besser wer mir der tot
denn ein sendeliche not
die leng an meinem leib
clag ich nu besunder
was ich laides ye gewan
dabej nympt mich wunder
das mir manger nicht engan
ob mir lieb geschehe
von dem pesten weib
die ich mitt augen ye gesahe
sie hat an irem leib
wes man zu gut ye iach
wie sie mich versmahe
ich glaub nit das sie also es im herczen mayn
ich getraw ir also woll
ich soll gnad empfinden wol
hillft aber es mich klein
ich bin den von schulden
ymer neidig vnd gram
die mich von jrn hulden
dringen das ist perchtram
vnd der junge gos
vnd der vngenante
des ich nicht genennen tar
der das gern wante
das sie mein nemen gute war
vnd spies sein genos
der swaymet einer von dem obersten pierpawm
da ers vmb ir mynne pat
durch das rockell er jr tratt
da nyden bey dem sawme
hewer an einem tancz
do gieng er an irer weissen hant
an dem vmbeswancz
kom sein fuß auff ir gewant
das lag auff der erden
an dem vmbslaiffen
das den frawen sanft thut
ward er von der pfeiffen
vppig vnd gar hochgemut
der uil gar vnwerde
selten kam sein mundt mit runen danckes auß iren orn
des vill sere mich verdros
er vnd haug sein genoss
sind guter synne toren
von der persenicke
zu tal pis gein dem vngerthor
in aller torper dicke
lasse ich nyndert zwene vor
die mit ebenhause
sich zu yne gleichen
ich wais nuendert zwen knaben
in allen teuschen reichen
die es pesser mit den weibern haben
icht gein einer gruse
engelmair gewan es nye so gutt mit friderunen
als es doch die eine hatt
der durchdurckellt ir die watt
ein ende hett sein runen
berchtram vnd gose
vnd der vngenant man
die drej spiesgenos
selten mit gemach lan
den von bernreute
ja ist er einer uil thumer
gailler gattelling dort here
wol schlecht er das summer
er ist genant der junge ber
in einer hirsen heute
tregt er an dem leib sein zu allen zeitten ein gerueste
sechczig klafter eysnein
die ligen in der troyen sein
uil weit ist er zu der brueste
denoch tregt er mer
einen guten eysenhut
sein swert das schneidet sere
sein gnyppe die ist gut
vnd ein stehele stangen
vnd einen bogen von horn
des will es nyndert one gan
er tregt in seinem zorn
einen kolben freisam
vnd ein flaschen lange
er jiecht es muß sein ende sein wer ym dawider stose
dauon huett sich berchtram
vnd der vngenant man
vnd der junge goß der sack mit dem salcz
gesancks sind die vogelein gesweiget
der laidig wintter hat den sumer hingegeiagt
des ist menges hercz traurig baide treulich vnd vnfro
aller werlt hochgemut saiget
ich bin an meinen freunden noch gar vnuerzaigt
das gepot die allerschonest mir also
ir gepott
laist ich alle weil ich lebe
mein freuendt nu wunschet mir durch gott
das sie mir ein liebes ende gebe
nyemant frag mich von meinem graben
ia went ich hinnanfuer gerawet sullen sein
von den gattellingen des ist yn uil vngedacht
die lassen mich vil lueczel rewe haben
der ir gewerb ist alles vmb die frawen mein
mir ist vnmer werden sie zu hoff schier bracht
eysenbrecht
vnd goschell gawschinck walberun
die sein mir zu aller zeit vnrecht
wie verlos irn spigel friderun
also verloß mein fraw irn vmbgeriden
da sie den krumen rayen auff dem rayne tratt
das ward vber yrn willen ab irer weissen handt genummen
sie hat den von schulden wol zu meiden
der ir es durch sein vppigkait geczucket hatt
es moecht dem torschen gauch wol zu schaden komen
we mir sein
das er sie zurechtt darczu bekant
ja verclagt sey wol das vingerlein
hett er ir verlencket nicht die hant
hie mit sullen wir die rede lassen
vnd gee wir in die stuben zu der peneriet
da kumpt hin uil zu tanczen der jungen diet
zwen toerper das sie sein verwachsen
die tragen enge roeck nach dem hofe sitt
osterreichs tuchs wo sein der sie ye gestritt
wol verslagen
warn ir guertell bedensampt
odlichen wunden sie die cragen
bej dem tancz das ich mich sein schampt
ja muet mich uil sere an brinwarte
das er den zwayen poesen gauchen pej gestett
vngefuger ding vnd vppiglicher gogelhaitt
darumb swynndet mein gemuet hart
on das mein zucht dick fuer mein zorn get
ich schuf das es ettlichem dick ward laidt
alle drey
sind so uoll der gogelweis gar
herr got nu schaff mich ir frej
hie enfor da muet mich engelmair
der ein der kauft ein swert bej einem pfund
das er so schoens zu seinen zeiten nye gesahe
da satzt er zu puergen seiner lieben swiger kindt
ia wann ich nye ein torschen gauch also funde
der mengem gatten thu so grosen vngemach
was er guwasstauden fand die schriet er als den wyndt
laut er schray
wer das mein veindt ein starcker man
lung vnd leber schlueg ich als enczwaj
solt ich yne mit disem swert bestan
die mir wolen in den anger wuten
den ist so gar gestillett all ir vppigkaitt
die geparen sam sie nye gewunen lieben tag
hohe spienen sie die waibelruten
der yglicher nu die seinen rutel trait
klein hauben trugen sie vor nu stribelt yne der nack
allesam
muß yne noch gelingen vberall
sack mit salcz mach mir sie zam
so gerast ich zu rubentall die seyden schnur
owe liebe summerzeit
das er sey verwachsen
der vns dein zu freud vnd auch zu hail nicht engunde
im ist manges hercz grame
das nu trauren muß
schawet wie die haid leitt
die ist nicht verlassen
aller blumen damit sie ir scham verdecken kunde
wee dem wintter der irs nam
schier werd vns buß
sein vnd aller der die mir die guten fremde machen
den wurd ich in meinem herczen nymer holt
willekind vnd ameloth
habent mich verworren da mit luegenhaften sachen
ach warumb thun sie das
mocht sie des verdriessen
nu enget ir doch mein singen laider nicht so nahent
als es ir doch solt gen
wer ich ein selig man
selten ich ir ye vergaß
mocht ich sein geniessen
ia kan mich mein langer dinst gein ir nicht veruahen
das sie des nicht will versten
das mein lieber wan
leitt an anders nymant dann an ir eines lieb
ich gestee ir meiner trew nymer ab
ia ob sie es fuer dinste hab
sie ist mir in dem herczen ymmer liebst aller weib
die rede lig nu also
lassen wirs beleiben
sprechet we was schaffenn nu die jungen gattellingen
bey den han ich boesen wert
welches ende ich far
alle wern sie des fro
mochten sie vertreiben
mich von meinen freuden vnd von lieber stat verdringen
von ir der mein hercze gert
still vnd offenbar
ich glaub nicht das sie nicht an ir geheng finden
gern moechten sie mich lassen da one nott
ich mach sie schamrott
die mit ir rument wollen sie des nicht erwindenn
wa ir bej einander seitt
ir tumen gattellinge
da behuetet ewern leib vor einem torschen knecht
der get hewer erst herfuer
vnd ist gehaissen ber
er ist lang vnd achsellweit
vnd geiczig vebler ding
er wuenscht wa er ker das er nur da gefechte
ymmer kompt er fuer die thuer
we was pracht yne here
er ist hildepoldes swester sun von bernreute
der da ward erslagen vmb ein ingber
das geczugt im williger
er tut mort kumpt er da sich gesampnen thumbe leut
er tregt ein pusemschnur
von albeten seiden
fridebrecht der thumme vnd ein missekor so lang
die ist hinten verr hindan
die schaid ist kuppfratt
ich sag euch wie er hewer fur
des muß ich yne meiden
do der tancz erging vnd do es was in dem mayen
das man siczen solt gan
wa er hingepot
da gesah ich mir bey meinen tagen nye so laid
als ich an der raynen myniglichen sach
die er auff ein rippe stach
mit dem laidigen messer das ging niden auß der schaiden
alles tullnerfeldt
das hat nicht so thumes
oben von traischem hin ein tail gein zeissellmaur
als sie sind die selben drej
noch ist einer da
dem get sein scheib vast enczelt
schlechtes vnd auch krumes
vnd ist doch von allen vier anen ein gepawr
er ist der guten nahent bej
dauon pin ich graw
er ist noch thumer denn die mir in den anger sprungen
secht ir den der friderun iren spiegel nam
iener der geparet sam
er ist ir einer der mich hat von lieber statt verdrungen
ymmer an dem veyertag
ist ir sampnung
was der torper ist yn einem vmbeswaiff
die kumen mit einander dar
all auff meinen tracz
we mich sein vil oder krag
fridebrecht der junge
der graiff ir an das kinn ich wais nicht nach we ir der tor graiff
zwar er furchtet vmb ein har
nyemancz widersatz
er vnd ettlicher mochten doch gar uil strauchen
pesser wer yn hetten es sie es ee verborn
seines swertes helcze vorn
zartt ir an dem krumen rayen ein kleine stauchen
do er in seiner gail spranck
an dem vmbeswang
do begraif er yne vnd zart yn auff pis an das ende
awe das man jms vertrug
einem oden kragen
es geschah nicht sunder danck
es geschah mit gedrang
des verfing sie im zu einer grossen missewende
gein irn freunden uil genug
will sie sich des clagen
seiner nachgepawern machen sie im uil vnwege
mocht der tor sen gehelczen sliessen zu
ee das es solichen schaden thu
ich enrucht das sein swert in meinem korn lege
er tregt einen meningk
der schneidet als ein scher
vnd einen guten fridenaph von heßleinen zaynen
daruber einen vilcz hat er
der nye reden genugk
er schneidet eysnen ringk
vnd machet ioppen lere
wo er stet ir muegt euch wol mitt eren ab im laynen
er fert von aczenpurggen here
vnd ist genant illsungk
sein memminck ist gelueppett woll wenn er damit geraichett
secht der muß von seinen henden ligen todt
ist das nicht ein grosse nott
zu waidhofen ward er gehertett vnd gewaichett der schnabelruß
der summer vnd die sunne haben ir hoch hin genaigett
ir uil liechter schein beginnett trueben alle tag
vnd sind die kleinen vogelein ir gesanges gar geswaiget
das ist vor allem laid meins senden herczen clag
das der walt
muß von vngefuegen reiffen großen schaden dulden
ich hasß euch wintter kalt
diese not leid ich von ewern schulden
ir vnd ein weib ir machet mich in kurczen tagen alt
die will mit baiden oren nicht enhoeren was ich kuende
suften runen das vernem sie gar
vnselig sey der mich also von iren gnaden dringe
welches ende er kere das er nymer wolgefar
ich vergas
ir mit trewen nye yedoch treitt sie mir toupes oere
ye lenger vnd ye pas
des pin ich mit gutem willen ir tor
mir schaden gattellinge dick durch den alten haß
die waren disen summer des geruemig auff der strassen
da sie horten das ich singen hett verlobtt
es mocht ettlicher sein geczelten gar wol lassen
dem sein gemelichen stett als einem der da tobtt
ellenhart
tregt an seinem pusen vor ein wehes furgespenge
... er sein der leute hußgenoß
schade sein
das er ye gesang auff mich das ich were ragelhauff
ein wasser haist der reyn
was ob ich mich alldahin verlauff
ich tett im doch zu rubentall uil liechten funcken schein der gast klingk
svmmer deiner liechten augelwaide
muß wir vns anen das ist gar an meinen danck
mich beczwinget dreyer hand laide
das vor allem laid mich nye so sere beczwang
das erst ist die swaere zeitt
die vns allen nahent
ist das ander das mir senen vnd trauren geitt
das der lieben alle meine dinst versmahen
das dritt das die gut nicht an meinem arme leitt
sie ist mir verre vnd ich ir alczu nahent
ir vil losen plick prachtens in das hercze mein
da sie mein augen erst ansahen
da daucht sie mich schoener denn der liechten sunnen schein
sie ist noch als ich sie han gespehen
in der wolgethanen
nymer muß madelwigen lieb von yr geschehen
der sich seines willen da veberwan
mich zymptt das ye kein man hab kein schoener frawen gesehen
ich trag also seniglichen swere
vnd an meinem herczenn einen vngefuegen last
der dem kunig vberswinglich were
vnd ir doch fuerwar an meinem dinste nye geprast
ich sang ir meinen newen gesangk
gegen der wandelung
damit ich ir dinet den summer vnd den wintter lanck
ee mich madelweich von ir verdrunge
nu sicz ich auff dem schamel er oben auf der panck
mein senigliche clagliedel
gen in ir oren als das wasser in den stain
ich versmahe ir leicht zu einem fridell
vngeleich hellent vnnser baider willen ain
sie ist mir veindt vnd ich ir holt
wenn hatt das ende
disen werren pruefet madelwaich vnd willewolt
got yne alles ir gluecke wende
ja han ich disen summer irs gewaltes uil verdolt
ich leid vngemach von madelweich
vngenaden han ich noch mere denne vil
sein vppigkait ich vil versweig
mer denn ich den leuten halb zu oren pringen will
ich bin im von schulden gram
er ist schnabelrauß
sehe aber yemant den der friderun iren spigell nam
dem gleich ich alles sein gelasse
einer vngefueg ich mich dick fur yn scham
hewer da die kind der freuden pflagen
do sprang er den rayen an ir weyssen hantt
mein freund begunden mich zu fragen
wer der toerper were do was er mir vnbekantt
doch so wuchs mir nymmer smer
wenn er kam gesprungen
ia ward so hauß nye sein vater engelwer
nu pin ich beswerett von dem iungen
owe wer bracht yne ye von sandt linhart here
ia wer er mir seines libes schuldig
der yne vsß dem vorste here zu schaden mir vertraib
er ist freuenlich vngedultig
we das er daheim bej seinem weib nicht belaib
so enwischt er seinen fuß
nymmer an ir seyten
ich schafft mir leicht seins vngelimpffen puß
ich wil pitten den von schonlitten
das er jm sein hulde gebe ich wene auch woll er thuß das vogelhaus
sie clagen das der wintter
ward bey mangen iaren nye so scharpper noch so swinder
so clag ich meiner frawen die ist vppiglichen gemut
sie ist mir zu streng
gott ir vngnad gein mir nymer gar verhenge
nach irem willen vber mich sie ist wirser denn gut
ich han ir meine jar
here gedienett on maß
nyemant mir das weisen soll ob ich mein frawen las
an ir ist gutes lones nicht wie kleins ist vmb ein hare
verschampte vntrew
suendenraiczell schandenkol du lose hofereib
vnd dint man dir ymmer du gelonst nymer woll
dein lon ist suß selten
ir maget vnd ir frawen habt es nicht fuer ein schelten
solich lied ich wol von meiner frawen sprechen soll
sie ist an eren kranck
dem tut sie wol geleich
do sie erst ir mynn bat do was sie tugentreich
so das ich ir zu dinsten meine liedell gern sanck
nun hatt sie sich verkeret
schamloser varender diet der ist ir hoff gemerett
trew zucht vnd ere die findet nyemant mer da
die warn ir ingesinde
des ich noch gedenck uil lange here von kinde
wer sie nu finden wil der such sie nu anderßwa
man hat sie an irer statt
an iren willen verdrungen
ee das was ein munndt berichtett wol mit einer zungen
nu sprechen zwu auß einem der ir hof die mannge hatt
meiner frawen ere
die ist an eren lam vnd straucht also sere
sie ist geuallen das sis nymer vberwinden mag
sie ligt in einer lachen
das sie nymant on got rayne kan machen
sie gewynt nymmer rechten suessen smack
ir synreichen man
ir huett auch vor irr wasse
das rat ich euch wa ir seit zu kirchen vnd zu strasse
ir seligen frawen ir sult verren euch hyndann
achczig newer weis
da lauffent nu ledig bej die ich zu hohem preis
meiner frawen zu dinste gesungen han
dicz ist nu die leczte
die ich mer singen will on froiden nicht die peste
als ir euch an dem wunderlichen gesang mugt verstan
die ist so kuenstenlos
baide an worten vnd an reyme
das man sie nyndert singen bedarff zu tercze noch zu preyme
ich clag das ich soliche frawen zu dinst ye erkoss
ich bitt euch mein herr custer
vnd wolt ir das ich diene gott mit meinem paternoster
schaffet mit den frawen das sie an die porten nicht engan
mit spiczenlichen schuhen
mit ir hendel die sein clug die muß ich anluegen
so gedenck ich was ich lang da gedint han
die kutten las ich fallen
wollen sie vil herein sleichen
von irer schoen muß mir der paternoster weichenn
wolt ir das ich zu hymel far so haist sie dauor bestan
ja hett ich ein vrlaub
das mir zu vberswencke was ich lebt mit grosser smug
das hat mir wol gericht der fuerst auß osterlandt
an mengem dorffspranczlirn
die da weren in dem gew der maid vortanczeln
die tragen ye anders nicht dann eysenen gewant
an die herefart
wa der fuerst hingepeutet
des werden jungen wibell sellten wol von yne getreutet
ja nu sein es hoffeleutt perlapp vnd megengartt
jrrenwart vnd auge
die daheymen selten pflegen pawens mit dem pflug
die sah ich zu wyen kauffen geraete vnd platten
aug der kaufft eine
vnd zwaj vil dicke leder fuer die schinpayne
wer yn sol zu rusten vor tanczen mer gestatten
er hat einen newen
dort bej im zu michelhausen
wolt der richter hoeher bey der persenicke hausen
er funde ir mer die sich durch streitt zu dem kirchtag hawen
wer einen vogell hett
der mit gesang das gancz jar seinen willen tett
der solt vnterweilen ein fart zu dem vogelhauß sehen
er geb im gute speis
so sung im der vogel gern sein suesse weis
vnd must im mitt willen guter handelung iehen
woelt er seinen gesangk
gern horen in dem mayen
er solt yne den wintter mit geraete luettelayen
die vogel sagen mit gesangk handelung danck der schreiber
seytt die lieben summertag
kuerczend an ir lenge
vnd der lichten plumen schein
sich verkeret hatt
das ist manges herczen clag
die nu mit beczwenge
gein dem wintter muessen sein
wie es mir ergatt
doch so will ich meinen gesang
guten freunden singen
trawren sie den winter langk
die nach sorgen ringen
meiner frawen hofesitt
fert von luegenlingen
do ist ein schule hoer ich sagen
voller trugenhaitt
da sich manger swachet mit
luegenlichen dingen
den sol man zu maß clagen
ob er kunterfaitt
mit dem mundt wurcken kan
nach des herczen lere
misselinget im daran
das ist ein schaden on ere
an schanden auff an eren ab
diese wege baide
fert mein fraw all durch das jar
gar on alle scham
lebt aber jm ein solicher tag
dem ir leben laide
der soll wissenn nu fuer war
sie ist vnlobsam
wol im ward der seinen sin
auß irn dinste wende
sie gibt nicht wann vngewyn
vnd ein traurig ende
got herre dein handtgetot
cristen juden haiden
die sein meiner frawen bej
vber halben taill
wer mir nu des widerstat
den wil ichs beschaiden
ob der rede nicht ensey
zaig er mir ein mail
das der lueg sej geleich
damit ers bewere
liege denn fuerst fridreich
so hais mich luegener
wa nu schreiber nu schreib recht
vnd schreib nit nach wan
schreib meiner frawen kindt
wie die sein gestalt
schreib ir ritter schreib ir knecht
schreib ir cappellane
die ir vnterdenig sind
die sein vngezalt
schreib an die irs hoffes pflegen
schreib ir ingesind
vnd las ir keinen vnterwegen
da man falschs an finde
die rede die lig also
lassen wirs beleiben
acht wir vmb ein ander ding
des bedarff ich wol
ich wer mit euch gern fro
nu wil mich vertreiben
ein vil thumber gaetteling
draeczig vnd auch dol
der mir all mein freud brech
an der lieben zarten
die er auff ein rippe stach
in dem haymegarten
was mir laides ye geschah
des hett ich vergessen
nu hat mir ein dorffman
erwecket alten has
item ewer vngemach
der hat mich besessen
das ich nicht bewaren kan
ich bin freuden las
herczenlaid hat an mir sig
hinnenfuer auff erden
mir richt ein wide als ein strick
vber den vnwerden
ja was ich dar freudenlos
da er also lange
bej der guten wolgethan
sprang den fierleifey
vnd er nune zene flos
einhalb auß dem wange
do im mein herr herr enczeman
straich den rympfenraj
hett er dreyer vinger brait
bas herab gemessen
so hett ende mein sendes lait
freud hett mich besessen
herr mein fuerste fridereich
ich clag dir nu richte
disen grossen vebermut
den der gauch begat
beut im auß dem land entweich
sein erben gar entnicht
so mag mein vnd elselmut
noch wol werden rat
ob dir alle mein dinst behage
mit ycznewem gesange
so schaff das der ode krag
mit seiner gnyppen hange der werlt vrlaub
alles das den sumer here in freuden was
das begynnet trauren gein der wintterlangen swaeren zeitt
singes sind die vogellein geswigen veberall
gar verdorben sind die blumen vnd das gruene gras
schauet was des kalten reyffen aber oben auff dem walde leitt
es ist war von schulden ist die gruen wisen vnd haide fall
dabej han ich allein ein clag
die mir freude wendett
vnd ist vor meinem letzten tag
wann ich vnuollendett
leicht so nympt euch wunder was die clag sej
die ich durch pesserung meinen guten freunden han gesait
ich will euch sein beschaiden das ir sprechet es ist war
laider lueczell ist yemant von suenden frej
vnd ist auch ye lenger vnd ye poeser in der cristenhait
dauon swindent meine tag vnd kuerczen meine iar
solt ich dabej freuden pflegen
die nicht von herczen ging
vnd dienste lassen vnterwegen
der mich pas verfing
wenn ich sundereicher sollt in rewen baden
so will sie mein fraw das ich jrn kinden singe newe gesangk
ja will ich mich jrs gewaltes mit verziehen weren
sie endarff mich nymer an sie geladenn
von jrer vnbeschaidenhait stet all mein danck
ich pin in dem willen das ich mein sele will erneren
da ich von geverret han
mit vppiglichem gesang
der engel muß ir bej gestan
vnd huet ir vor beczwange
jrr erenlos frawe we was wolt ir mein
last euch tausent junge dienen hinfuer an meiner statt
ich will einem herrn dienen des ich aigen pin
ich wil nicht mer ewer singer sein
we das ich euch zu dienst ye so mangen gailen trit yee getratt
das ist meiner sele vnd meins hailes vngewyn
das ich euch da nicht enpfloh
das ist mein maiste swere
vnd ich mich nicht zu herren zohe
des lon mir pesser wer
mein frew die ist elter denn tausent iar
vnd ist noch thumber wenn bej siben jaren sie ein kindelein
mit so swacher fure ward mir fraw nicht bekant
sie hat mich verlaitet vncz an das ende gar
vnd hat noch gedingen zu einem ymmer werden diener mein
also sagt mir ein bot den hett sie zu mir gesandet
vnd empot mir offenbar
ir dinst vnd auch ir mynne
da widersagt ich ir vil gar
sie valsche triegerin
seitt die weisen alle haissen gottes kraft
wer ich dann weis so kome ich mit yne an der kinder schar
zu der sampnung da ist mir laider vere hin
vnd der werlt holden alle toren sind
got von himelreich gib mir dein gelait der kraft
ob allen kreften nu gesterck mir den syn
das ich meiner sele haile
vmb dich verdienen muß
vnd ymmer werden wunne tail
durch willen deiner suesse
wenn ich an ein trauren wende meinen mut
so kumpt ymmer einer vnd spricht singt vns etwas
lat vns mit euch singen thut vns freuden hillffe schein
was ich nu gesinge das ist nu fuer nichten gut
mein freund die sprechen ich sunge weilent verre pas
mich nympt ymmer wunder wo die toerpper komen sein
die da waren hie beuor
auff disem tullner felde
es get noch einer auff irrer spor
des vppigkait ich melde
der ist gehaissen rechtes namen lunnenczan
vnd der ander sein gesell ist gehaissen holerswam
ia wen ich das nyemant leb der hab so gailen mut
des einen har ist raidelfar des andern braun
hat aber yemant den gesehen der friderun irn spigell nam
vnd die zu wyen ettwo kaufften platten gut
ir baider pusen sind wol beslagen
mit eysnein knoppfflein
zwen zilen vmb den kragen
dasß es verre scheine
ir roeck ir huet ir guertell die sind zinzellsweche
ir swert gleich lang schuh vncz auff die knye gemalett
als sie die den sumer tragen zu den kirchtagen
vppigliches mutes sind sie ellentrich
als ich wen sie sein puertig von der traisem her zu tal
wie mocht eselmut lumenczan das vertragen
das er an ir hende sprang
den rayen vor der tschtoyen
sein haupt er oediglichenn swangk
vor ir zu dem turloyen
der in meiner heren frawen vingerlein
seinen vinger wandt der kunt nymer laider mir gethun
sam sie mich von rubental dort verdrungen hant
gumpp vnd eppe liessen sie mich heut sein
so enwill der vngenante der wil haben hohen mut
das sein nam den leuten sej fremd vnd vnerkandt
kome mag ich im das vertragen
er ist gehaissen gruelle
vnd treit vmb seinen oden kragen
ein wambaß newe thruell
nun will ich den losen toerppern vrlaub geben
das in irn dicken troyen springen recht sam vertt
ich enmage nicht mer gespotten ir flantschait
ich han mir getrachtett in ein ander leben
dauon stricken sie vmb ire lange swertt
die da fessell habent volliglichen spannen brait
das sie erlaubet veberall
durch das sie mir icht fluchen
sie durffen mich zu rubental
nymmer gesuchen
vier vnd hundert weis die ich gesungen han
von newn die der werlt noch nicht volkumen sein
vnd ein tagweis nicht mer meins gesanges ist
was ich doran vppiglichen han gethan
das machet nu die werlt vnd ire thummeraiß kind
das geruche zu vergeben mir herr vater ihesu christ
seit ich deiner hulde gere
so las mich hie gepussen
durch willenn deiner marter ere
des pitt ich dich vil suessenn das haerein vingerlein heya sausa
des summer vnd des wintter baider veintschaft
kan zu diesen zeiten nyemant vnterstan
der wintter ist aber hewr mit seinen freundten kumen
er ist hie mit einer vngefugen krafft
vnd hatt dem walde laubes nicht verlan
vnd der haide ir wol liechter plumen schein benomen
sein vnsanftigkait
ist zu schaiden vns berait
er gicht aber hewer er hab vns allen widersait
also han ich meiner frawen widersagt
sie darff mein nicht mer zu dienstman iehen
ich gedien ir williglichen nymermer einen tag
seit sie guttes freunde in feyndes stricke iagt
so will ich mir ein werde frawen spehen
die mich wol zu mynnes hulde pringen mag
die verlos sie mir
dester wirs getraw ich ir
sie soll wissen das ich ir zu freuden woll empier
ist das nicht ein wandel an der frawen mein
wer ir dient dem wirt krancker lone beschert
sie verlaitet mangen das er in dem trauhe leitt
er muß laider gutes lones one sein
wer in irm dinst vncz an sein ende fert
vnd sich von jrer huld nicht entwerret bej der zeitt
das er vmb mitten tag
seinen pfenning hie beiag
den er an der vesperzeit verdienten mit im trag
ee da komen vns die freudenreichen jare
da die wolgemuten warn lobesam
nu ist in allen landen nicht wann trauren vnd clagen
seit der vngefuege doerpper vnd engelmair
der uil lieben friderun irn spiegell nam
do begund frewd auß allen landen iagen
das sie gar verswandt
mit der freud ward gesandt
zucht trew vnd ere diese drew syder laider nyemandt fandt
selde die ist verre pesser dann golt
wem sie gutes willen will genedig sein
da gewynnet schlaffen aller guter ding vill
also gibt vngelueck pitterlichen solt
das ist an mir selber laider worden schein
synne sein an selde mir ein gogellspill
des mir manger gicht
hat ein man der selden nicht
was er dann gedienet so ist all sein synn entwicht
mynne mynne wer gab euch so suessen namen
das er euch darczu nicht gute wicz gab
mynne dein gelait solten hohe synn sein
ich muß mich zu menger stunde fuer dich schamen
du verliesest offt deinen laitstab
wenn du swaichen freunden gibst ain haerin vingerlein
so ist dein ere kranck
das die fraw hab vndanck
in der herein vingerlein ein knecht den vinger kranck
das sie es nicht dem ritter an dem vinger sties
die weil es in der new vnd in den wirden was
dennoch hett sie es dem knecht wol fuer gut gegeben
ich wais wol warumb das die fraw lies
leicht was der knecht irer augen spiegelglas
mein ist sie so gewaltig wa sie hin beginnet streben
mynn ist so gemut
wer mit werck irn willen thut
das sie offt mynnet da ir er ist vnbehutt
genug fragen in dem lande veberal
wer er mug sein der also sang
von den thumen gauch der vil in der werlt sind
so will ich yne nennen ich pin von rubental
selig sein die mir sein alle sagen danck
den sing ich newe freude das yn trauren wirt ein windt
alle werde man
secht die sullen trauren lan
mich muet sere an meczen die will cunczen fuer mich han
was ich nu gesinge das sind alles klagliede
da erfreudt sich laider lueczel yemant von
hie dauor da sang ich das der werlt wol geczam
seit das mich das alter von der jugent schied
muß ich dulden des ich ee was vngewan
nyemant sull gesprechen im geschah leicht alsam
wirt er als ich graw
so ist ein missepieten da
als der wollff ins alter kumpt so raiczet yne die kraw
seitt nu kuncz an meczen hat mir vorgerant
so forcht er mich nicht wie klein ist vmb ein har
sein freund er pittett das sie mir vngewaege sein
wer die sein die thun ich euch nu wol bekant
das ist gumpp vnd eppe gosprecht vnd der engelmair
die duencken sich noch scherppffer denn die willden eberswein
sie bestunden wol
einen kessell bonen vol
sie sein freche hellde da man nu sieden soll
gumpp vnd der goß die sind mir nicht traut
das sie nemen mir so gar vnrechten steig
da sie mit irn gesellen zu dem tancz wolten gan
da luffen sie mir baide durch mein gartenkraut
zwuschen yne gieng kungund vnd hedwig
kein gewises thor mocht vor yne bestan
als es wer verlorn
swert die slugen auff ir sporn
das sie laut erclungen das dett mir zu den uil zorn
do ward der oed gauch allererst bekannt
we wer bracht yn ye von eczenpruggen here
da hat er vor gesungen vil mangen veyertag
er sprang vinsterhalben an ir weysse hant
haupt vnd hals das ging im als entzwerch
recht als einer der des leibes nicht gewalten mag
dem tut er wol schein
er will also traure sein
als der auff des rockell trat der lieben frawen mein
jener der mir ee in meinen anger wutt
vnd im liechter plumen zu einem krancz brach
vnd in seiner hohen weis ain winnell-liedel sang
der bespottett nye so sere mir den mut
als ich ein ding das ich vor wilden kinden sang
da er an irer hende hewer den krumen rayen sprang
da swang er den fus
des mein freud swinden muß
er vnd enczeman gewynnent nymer meinen grus die ringlett pfhaytt
mir ist von herczen laide
das der kuelle winder
verderbett liechter plumen vil
sunst beczwinget mich ein sendliche arbait
diese sorig baide
dringen mich hinhinder
zu ende an meiner freuden zill
awe das der gut mit irem willen es vertreitt
die so woll geringen mag
alle die meine swere
hey gelebt ich noch den tag
das sie genadig were
wenn ich mich bedenck
vnd ich mich verayne
wer yndert weibes guete da
die enthette sie die leng mir nicht verholn
meiner newen klencke
lonet sie mir saine
nun moecht ich dienen anderßwo
nayn ich will mit willen lenger disen kumer dolen
was ob leicht ein selig weib
den mut gein mir verkeret
das trost das hercz vnd freud den leib
die zwaj die sein verserett
bey dem vngemach
den ich von ir leide
so zwinget mich ein ander laitt
das vor allem laid mich so sere nye betzwang
wie ich darumb lache
vnd mich laid doch schneide
mir hatt ein toerpper widersait
vmb anders nicht dann vmb mein gemelich sanck
der ist gehaissen adelltier
ist purtig here von ense
zu allen zeitten drot er mir
als einer faysten gense
hewer an einem tancz
gieng ers alles vmbe
den wechsell traib er allen tag
plumbenschappell gab er da vmb rosenkrenczellein
heczell vnd lancz
zwen knappen thummbe
die pflagen auch das jener pflag
lancz der besweret vns ein stolcz magethein
eine kleine reysen gut
zart er ir ab dem haupt
vnd von rosen einen hutt
wer hat im das erlaubett
we im seiner hende
das sie sein verwachsen
die vinger mussen werden verlorn
damit er gezerret hat den schedlichen zarr
hett er ir ir gepende
vngezert gelassen
das krenczell hett sie wol verlorn
er ist vngefueger noch denn weylent engelmair
der gewaltiglichen nam
den spigel friderunen
seit was ich dem toerpper gram
demselbenn walberuenenn
diese alte schuld
wecket mir die newen
es hatt derselb gattellinge
hewer an mir vernewett das mir laider nye beschahe
ee ichs die lenge dulde
secht auff mein trewe
spring ich zu im in den ring
er bestet sein puß das er ir ye zu frawe iach
der ich uil gedinet han
mit so ganczer stete
woelt er sein gerun lan
wie recht er tett
nun secht an jenen mucken
sie kumpt im nicht zu masse
was soll sein vppiglichen geprech
vnd sein rotes pusemtuch vnd auch sein hueppfellpandt
mag er im eine suchen
die yne werben lasse
er ward des leibs nye so frech
wirt sein ir bruder jnnen ia wert er ims so zu handt
eng ermel trait er lange
vorn wol gepremet
aussen swarcz vnd innen planck
mit seiner rede er flammett
seiner schnuere strengen
tengeln an den orten
da hangen wunderpfeffer an
muschatnaegell pfabenspiegel des ist der doerpper glancz
er wil vberbegen
ein maid mit sussen worten
des im doch nicht gehelffen kan
sein vppiglich gewant vnd darczu sein weher swancz
ein vil gutes leinentuch
sechczehen elen klein
hat sein hemd vnd auch sein bruch
der sitt ist vngemayn
herr neithart muegt irs lassen
euch mag misselingen
nun habt es auff die trewe mein
vnd mag ich es muß euch bej dem tancz werden laidt
wolt ir auf der strassen
uil mit vns gedringen
wie brait aber ewr multer sind
die da gelbe scheinen vnd die ringlett pfait
nu soll er sein der teufell
mit seinem gliczten hut
ich mach yne plute far
mit meinem swerte gut
nun dar zier gesellen
nu stet mir alle gleich
hellft das wir ye bestan
der vns bei dem tancz nit mit gemach latt
ich traw einen erfellen
so sprach amelreich
die handt die muß er mir hie lan
da der sprecklet vogel oben auff statt
vnd darczu den zesein fuß
daran der sporn klingett
ja geschaff ich mir sein puß
das er von vns nicht singett der augstein
o we diser not
das sich hand verwandelot
dise liechte sumer tag
in so senigliche clag
das trauret menig hercz das ee in freuden was
das ist alle iar
das der wintter offenbar
vns beraubet one were
mit gewaltiglichem here
benympt vns vil der plumen vnd gras
also hatt ein weib
mich beraubet meiner synne
in den trewen vnd ich sie so hercziglichen mynne
wa ward vngenedig ye so myniglicher lieb
ich bin zwayer schaden
von irer schulden vberladenn
die mir alczu swere sein
ich bin tummer den ein kindt
das ich han gedienet one lon vnd one danck
so ist das mein dritter tag
sehe sie mich auff einem rade
zwar sie sprache nymmer ach
des sie selber mir veriah
we das mir mein lob auß meinem munde so suesß erclang
si tut als der stain
der das eysen an sich zeucht
von der seinen grossen krafft man yn mit schiffen fleuhett
also zeucht sie mich zu ir dem gleich enain
wa nu freundes rat
seit sie nicht genaden hat
wie ich disem ding thu
da bedarff ich rates zu
radt ein yglich freundt recht sam die rede war sein
schaid ich nu von ir
seit ich herczenliche gir
stet nach irer mynne han
das enwer nicht gut gethan
we wem lies ich denn so den langen dienst mein
nayn ich will furpas
mein glueck noch pas versuchen
ob fraw seld des mynn meins hailes wolt geruchen
mir hat aber ein gattelling genewet alten has
das ist irrenper
fert von pottenbrun here
durch sein hubschen do herab
ein vil torscher dorffknab
guter weib mynn muß im nymer werden zu tail
das ist im ein geswinder fluch
man kund es an ein buch
nymer halben han geschriben
was er wunders hatt getriben
hewer mit der guten da die jungen waren gail
ob er sich ertobt
nach irer mynn vnd auch der wunne
er ist ir vnwerd nu hubsch er dortt vmb bottenprunne
sie hat mich vnd yne vnd vnstette mann verlobt
brech aber sie den aid
ich wolt ir des mein sicherhaitt
von irn freunden han gestaben
das ichs ymmer wolt haben
lieb vor allem lieb da die lieb ein ende hatt
moecht es ir geczemen
das sis also wolt nemen
als ich jrs getailt han
so wer all mein lieber wan
gar an ir vollendett als mein will gein ir statt
aber irnper
let mir nicht an ir gelingen
zwar so will ich nymmer weibes lob gesingen
ob sie mich verzeih meiner bete vnd yne gewerett
er hat ir gesagt
das irn oren wol behagt
ich wais nicht rechte was
ye lenger vnd ye pas
rucket er ir nahent vnd ye verrer ich hindan
sol mich das veriagen
das sie nyemant kan gesagen
meiner schuld nicht furware
so tar ich gein einem har
wann das ye mein hercze stete nach irer mynne bran
do sie mich gefieng
mit irer liechten augen plicken
do lag ich in irer starken mynne stricken
seit der stund kam ich aus irer mynne pandt nye
hercz dir ist zu gach
volgest du den augen nach
was ein schoenes weib ersehett
du wirst in den spruengenn pfhenett
vnd gedenckest weitt hett ich disen goldes griff
so ist dir nicht kund
ob dein liechter augen fund
one missewende sej
der gewissen pistu frej
wurdt dein will erfrewett villeicht gerewet dich der wipff
wa lieb gehauset hatt
da ist schon ir ingesinde
ymmer ist er selig der sie baide an einem weib findet
so wunniglicher fund an raynen weibn ny erprast
koem es aber also
so wuerd ich von herczen fro
das sie mir lies den streitt
der mir an dem herczen lait
die ist so gut das ich mich ir in dem herczen wol freuen mag
liebe fraw mein
alle mein dinst der ist dein
durch dein myniglichen leib
trost mich vil seligs weib
du pist ymmer meins herczen plumpter ostertag
wer das wenden will
dem muß sein gluck swinden
wil mein fraw irer vngnaden an mir nicht erwinden
so furcht ich uil sere meiner swere werd zu uil
iener eberhart
thumer gattellinge nye wart
er ist von stetenbach geporn
lies er ligen sein sporn
damit er verhawen hatt den maiden ir gewandt
si trat an den sporn
des ist ir der fuß gesworn
das sie nicht getanczen mag
we das si denselben tag
ye gelebt das sie solichen schaden da empfandt
we das er die sporn
ye gesah mit seinen augen
wenn er ye das auge vnd haub zwug so wusch ers auß der laugen
er hat sie verhawen das sie den tancz haben versworn
ich muß aber clagen
baide singen vnd auch sagen
veber einen dorpper here
der ist gehaissen wernger
vngelimpff ist ers genant dem per ist er gleich
sein fewer ist so gros
hewer da man die palmen schos
do warff er mich an den nack
hey gelebt ich noch den tag
das vnhail an im geschah so wer ich freuden reich
oder das gefiell
sein steig an mein strassen
seiner vnfur moecht er mich vil wol erlassen
schimpffs vnd spottes ich von im nicht dulden will
er hat langes har
doch darvnter nemet war
man sicht yne vmb sein kragen
einen iungen polster tragen
da sind ketten ynnen vnd in dem wamas vberall
vnd eines hirsen haut
er ist seines vatter traut
der gibt im vil gut gewandt
er tregt stet in seiner handt
et gut kyppfelleysen da ligt an das alt mal
er hat wes er gert
dennoch trait er ein gnyppenn
sie sein vmb den pusemperg vil nahent sein gesippenn
er duencket sich des feyertags wol dreyer ponen wert
alle feyertag
kumpt der oede dorffknab
wol salb fuenffter here gegangen
sein har hat den widerspan
zwen die tragent eysene swert die zwen weisse stab
so ist des fuenften mut
er tregt einen hohen hutt
da ist ein schappell auff genett
wenn er bej fraw meczen gett
so kewt er den ryemen der do hanget vast hinab
als er tanczen sol
so ist im so wol zu mut
sie fragent alle wer er sej mit seinem hohen hutt
so sprich ich er sej herr neitharcz veindt von rubentall
ein freyes weib schraj we
durchelhart von grammase
hat mir laides vil gethan
er enist noch wirt nit man
sein gumpellweis traib er mir hewer zu schaden
des kan er gnug
er zubrach mir meinen krug
do er stund auff einer panck
des sein scher hab vndanck
die da verre reckt hindan vnd slecht auff einen waden
die ist zupeckett gar
vnd get da nyden auß der schaide
damit er den krug zuprach got fug im herczenlaide
dauon ich mein hennen verlos des pin ich gutes bar
fuerst fridrich
vnd herre wer es pettlich
vmb ein kleines hewßlein
da mein silber volles schrein
wer behalten inne das ich han von deiner gabe
so will ich dich pitten
vnd vernymb mit guten sitten
ja pin ich in deinem gew
manges schnoden vnterstrew
ich verdiene es vmb dich die weil ich lebe
hie mit meiner handt
zu gott mit meiner zungen
dir wirt in hymellreich ein lob darum gesungen
das du in dem obersten kore wirst erkandt gluecks rade
o we summerzeitt
das dir nyemant hillffe geit
was dir hasses vnd neidt
aber auff dem rugken leit
ee der wintter seinen streit
mit dir so uollende als sein will gein dir stat
er ist dir gehaß
er enwaiß nicht vmb was
selten er des ye vergas
wenn er deinen stul besaß
er enrucket yne fuerbas
sein gewalt wol tausent elen fuer den deinen gat
er hat in yn die landt
here zu schaden gesandt
alles sein gesind das dich offenlich beraubet mit gewaltiglicher handt
seine winde kalt
haben deinen gruenen walt
also iemerlich gestalt
des die haide sere engalt
da ir plumen manigfalt
ist enterbett des sie sich zu hoff wil beclagen
plumen vnd auch laub
ist des reyffen ersten raub
den er in die secke schob
er enspielt noch ein klob
des ist uil menig hercze tob
das den wintter muß an seinen freuden gar verczagn
ys vnd anhangk
hatt den kleinen vogellein gesang
in den walden gar gestillet das sie muessen sweigen disen wintter langk
blumen vnd auch klee
vnd maniger wunnen me
die verderbet vns der schnee
dise sorg die thut mir we
das vns icht von jm bestee
sumer deine hulden ob ir hauben sein gefarn
vns ist laide geschehen
des wir alle muessen iehen
an der liechten sunnen spehen
die wir dick truebe sehen
paid vinger vnd auch zehen
soll ein iglicher gein solichen veinden wol bewarn
augen vnd auch proen
des raisen winters schraw
sol man wol behueten wann er ferbet einen iungen das man wenet er sey graw
was ich thumer clag
plumben vnd die liechten tag
vnd an freuden nicht verczag
bej dem kumer den ich trag
mer denn ich nymant sag
das ist gedinett der ich uil gedinet han
vnd ymer dienen will
vncz an meiner jar zill
ir sej lueczell oder vil
diesen rum ich nymant hil
hab sie es ymmer fuer ein spill
doch so will ich dienen ir auff guten wan
leicht kumpt ein tag
das ich ir also gedienen mag
das mir von der guten wirt gelonett das ich von ir fur freuden vollen sag
aller mein geding
ist wol ein verlorn ding
so sie zu mir spricht sing
vngemuet von dir swing
so enlatt der gattelling
sie nicht horen meinen gesang das latt euch wesen laitt
er ist ir dick pej
vnd ist gehaissen wanndelsfrej
wie der gauch getauft sey
der gewissen pin ich frej
seiner nachgepawern drej
die haben vngefraget mir gesaitt
das er eberczan
in der tauff sej genant
disen summer haben sie mich verdrungen er vnd einer sein gehilff herprant
dieselben zwen gepeten
sein daher von kunigsteten
als ein lee an einer ketten
gend sie an dem tancz tretten
bej der lieben vngepeten
was sie da mit ir gerunent das ist mein vngewyn
das ist mir gethan
an der wester sunderwan
das ich vngenaden han
mer dann ein ander man
vnd das nicht vollenden kan
in den vngenaden lauffent mein tag hin
aber gluecksrad
wenn soll ich mein statt
auff dir vinden oder wenn sol ich meinen fuß seczen in der selden pfad
in der selden pfad
ich noch laider nye getratt
wa ich ye genaden pat
do verdrang mich meiner stat
ein gepawer gogelsatt
solicher fluschte han ich here gespilt wol dreissig iar
meinenthalben verlorn
ich han schaden vnd zorn
des ich leichter hett emporn
der ist ymmer vnuerkorn
dick han ich des gesworn
an der lieben friderunen hub es engelmair
der ir den spiegel nam
das dem gauch nicht geczam
ich erwinde nymer ich thu an einer seiner herczen kunigine sam das seyden rysell
kinder ir habt einen wintter an der handt
das die kleinen vogellein
gesanges muß verdrissen
darumb faltett ewer feyertaeglich gewandt
legt es schoen in einen schrein
vnd haisset euchs versliessen
vnd behalt es schon vncz in den mayen
nyemant kan die plumen fuer gehayen
iarlang trauren alle stolcze layen
wer sich auß der massen nach den plumenn senet
sprach ein wolgethane maidt
der hat nicht synne
wes die man die frawen lang zeit hand gewenet
da ist mir wunder von gesait
das da haisset mynne
des will ich mich hewer vnterwinden
man sol mich in hohen freuden finden
dasselb rat ich auch allen stolczen kinden
dieselbig rede ward der maid muter laid
sie sprach tochter alle man
soltu vermeiden
was ob dir ein tumer von der mynne saitt
der nicht wol zu der mynne kan
der will dich verschneiden
wie er dein freunde an dir beswere
zu allen zeiten ist er dir geuere
mueterlein ia mut mich ewer mere
tochter vnd erget es dir als es mir engieng
do ich was in deiner haitt
vnd ein luczel thummer
ein vil stolczer ritter kund mein gefieng
der pracht mich in arbaitt
vnd in senden kumer
so zuhant must mir da freud entweichen
also erget es dir vnd amelreichen
muter auff die man will ich mich streichen
der ritter vnd der knaben der han ich wol die wall
der will ich mir einen welen
der mir nicht enpflieg
mein synn die ratend mir gein rubental
man soll mir den schaden zelen
ob ich mysse ziehe
nun far hin gein rubental uil schnelle
da magstu des hungers wol geswellen
ia tausent teufell auß dir pellen
solt ich darumb lassen meinen hohen mut
das ir mir von den mannen sagt
so uil poeser mere
so wurd ich an keinen freuden nymer frut
wolt ich dorumb sein verczagt
wie thume ich denn were
dauon last ir furpas ewer schelten
ich will sein an freuden nicht engelten
muter der ewern lere der volg ich selten
ich gesah den winter nye seit mir ein weib
ir vil werdes gruessen pott
ich wer mir ein summer
des frewet sich des hercze mein vnd auch der leib
wol dir rosen rotz mundlein
wende meinen kumer
nun wil sie mich laider nicht engruessen
herr got da las sie hie gepuessen
leib vnd gut ist nyemant denn der suessen
ich sah einen plick der in mein hercz gieng
nyemant sol mich fragen mer
von zwayen spilenden augenn
mir geschah nye so lieb oder so laide me
mir was wol vnd dabej wee
das ist on laugen
ich was fro mein hercz das stund in stricken
wann sie warff den slayer also dicken
vber ire lichte wenglein nach den plicken
awe das ich nicht ein seyden reyslein pin
das die wenglein decken soll
bej so rotem munde
das wer mir an freuden gar ein vil guter gewynn
wa wer ich so rechte woll
nyndert ich das fuende
wer ich do ich wais wol was ich tett
vnd der windt ein wenig gein vns weet
das sie mich hin neher ruken pete
wer ich doch die guertell den die lieb vmb trúg
da sie an dem tancz ging
des enist nicht lang
der was wol beslagen vnd was darczu klúg
der die lieben vmbefing
mit einem vmbefang
heya hey vnd wer ich da der gere
da das rinckell leit was wolt ich mere
nayna nayn ia wurd ich leicht zu here
wer ich aber ein decklach hermlein
einer seuberlichen magt
oder einer frawen
als ein mantell der da waer von palczingin
den die frawen gern tragen
wenn sie ritter schawent
so begund man mich schon behalten
vnterweilen nahent zu yn falten
in den freuden wolt ich gern alten
niemant mich hasß das ich von einem vogel sangk
mir ward nye rechter kundt
wie gern ich einer were
solt ich siczen an der zarten kelen planck
vnter irm slayer brach der pundt
aller meiner swere
so ess ich auß irer handt das wer nicht wette
wolt sie mein denn pflegen vor getrette
vor lieb trueg sie mich nachtes an ir bette
mich zympt in meinem mut ich wolt ein zeisell sein
so trug mich mein fraw gemaidt
schoen zu aller stunde
so wer das die peste freude mein
das mir trincken werden berait
auß irem roten mund
so sehe ich durch die rote ir zenlein weis
eines dinges des wolt ich mich vleissen
vor lieb wolt ich sie in ir zuenglein peyssen
engelmair du solst ein grosser esell sein
das du truegest gein
der muele vngefuge
solt ich dich treiben so wer das die freude mein
das ich dir den rucken dein
mit einem knuettell wol erslug
die tieffen wege die perg auff nach der strassen
eines dinges mustu dich massen
dein zippeln zehen vbern anger lassen
spiegel den friderune vornen an ir trait
der mag dich versencken recht
zu der helle grundt
solt ich wunschen so wer er eins fladen prait
das yne trug giselbrecht
von eckes ruden mundt
so wurden burger zene darein gepissen
maisenpirg hett ims so wol verwissen
wol tausent fladen haben die zwen zurissenn
ich sah einen slagen ein vil swinden pus
das im rirn die zene sein
gar auß seinem munde
das gilt ein slahen erst so richt sich snabellruß
sein kettene troyen die gab schein
gleich recht einem gulle
den murmawn tratens vber den anger
nasen oren vnd hende der wurdens swanger
mir was gar laid das er nicht weret laenger
goller eyssnenn lungen leber vnd den kropff
sahe man reysen hin zu tall
nyder auff die haide
vmb einen krancz von manger liechten rosen
ward ir sechs vnd dreissig erslagen
mir enwer nicht laide
ob ein hagell pleidstain durch sie gieng
wie wenig es auff dem marchfeld verfing
we der dy toerper alle sampt erhienge der glesen griffell
nvn will der kleinen vogelein singen
vnd der wuniglichen plumen schein zergann
wolt ein weib mir liebes ende bringen
so wer mir als ich sie paid solt han
der gnaden ich mich nye verczehe von kinde paine
nu pitt ich die guten das sie ir trew gein mir verayne
meins herczen kunigin ich mayne
nyemant sol gein frawen sich veriahen
des ward ich wol innen mir ward mein fraw gram
der getrat ich einest also nahent
das ich auß ir hende einen glesen griffell nam
das ward ir gekauffet auß der krome da stund es faile
das ward mir verwissen seitt zu grossem vnhaile
da sie rayett mit den kinden auff dem saile
on das mir die leut das fuer gut wagen
sie hett mich gehuenet vmb ir rotes glas
sie begund mich in zorn fragen
sie sprach lieber herr wie daucht ich euch so plas
das ir mir namt den griffell von vnuerdienten dingen
des wil ich nymmer ewern troyerlais singen
vnd nach ewerm rayen nymer springen
fraw zu allen dingen gehort masse
zuernet so das euch der zorn nicht missezeme
mein steig gen in ewer strasse
schafft das man mir ein pfandt dorvmb iht neme
sie sprach wa gesaht ir ye die frawen manne pfenden
ich getraw es sunst wol nach meinem willen vollenden
nach dem grifflein da must ich pald senden
ich gesahe nye iungens weib so lose
die ir mynne den mannen kunde pas versagen
vnd ir werckes nymer nicht verposen
hey solt ich das hew mit ir hin hinter tragen
als wir hieuor in vnser gemeliche taten
vaste wir es mit den fussen zu dem zawn traten
mangen morgen fru vnd aber spaten
sie ist an allen dingen wol zu preisen
ia lebt in irem krais nyemant also wert
ir gepende das sein klein reisen
wolgenet huetlein trug sie dennoch vert
wurdt sie mir ich han mein leid mit freuden vberwunden
ia wenn ich alle die nu leben ein pesser kindt nye funden
on das ir die fuesslein sein zerschrunden
in welichem hauß ich dur mawln weste
da koeme ich mit meinem willen nymer hin
es duencket mich ein poese herren veste
do der mangell zu allen zeiten wurst ein
manger sagt den weiben vor von gut so grossen greule
nun far mit mir gein rubentall da singet wol die ewele
da ist die rede ein windt der slag ein pewle der widerslag
diese trube tag
darczu sendliche clag
han mir freud benumen
vnd meinen hohen mut
warczu sol mein gesangk
seit er nye so erplanck
das yne het vernumen
ein schoene frawen gut
der ich auff genad gedienet han here so lang
den sumer vnd den wintter ye mit meinem newen gesang
nu verstett sie mirs allererste zu einem anefang seitt sie nicht verstett
das ir guet mich hett
alle sunne beheret
da sunden sie sich an
sie vil seligs weib
ia verleus ich den leib
wirt sie mir nicht beschert
awe das ich nicht kan
ir gesingen dauon sie mir holdes herczen trug
ia bin ich in dem munde laider nyndert so gefug
pesser wer mir das ich nymer newes lied gesluge yener hab vnhail
der ist tumpflichen gail
dem gepart er gleich
ein schuh ist jm gemal
damit er nider tratt
alles mein wismat
alle viertaglich
swant er gein rubental
oberthalb des dorffs staig er in den anger
als mir zu tracz vast nach den plumen sprang er
vn in seiner hohen weis wunneliedel sang er einer der ist kal
der gicht zu rubental
woll er mir den tancz erweren
mit allen freunden sein
das ist erkenpold
vnd der mayer mangolt
vnd darczu mit luepffern
vnd auch mit eberwein
vnd ist der gailen gatteling ein vil michel trunne
sie weichen von einander nicht ist ir eins grosses kunne
in allen muß also geschehen als ich jn hailes gunne mir schatt engelbolt
vnd der mayer mangolt
vnd auch jener durnchartt
das vierd ist engellwandt
das funft ist eberwein
vnd die zwen brueder sein
das so toersches nye nicht wartt
als ichs erkennen kan
die tanczen mit den maiden in dem gew uil freuenlichen
sie wollen ab der strasse mit einem fuß nicht weichen
solt ich ir ettlichem noch sein stelczen streichen der ist mir gefehe
das ich yne hewer geczehe
zorniglichen irer handt
mein fraw auff meiner duld
seht das was im laid
seinen freunden er das klaitt
das ich ims hett erwendett
vnd wer got mein schulde
wann er gieng vil nahent an irer seiten gedrungen
er hat vns vnterweilen ein lied zu tancz vor gesungen
wol verstund der torpper sich bej einer kleinen zungenn der von rubental
pruefet thummelichen schall
seiner vngeendten dro
der treibet er zuuil
sam mir durinhart
yne gerewet die fart
wider drot er mir da
das er bestreichen will
mein stelczen so muß er sich zorns von mir nyeten
kaiser otto kund den widerslag nye verpieten
koeme er here das ich besehe ob yne die swert bestritten yener perchtram
der mir meinen kes nam
daran manger sich verschnaid
die ich euch nennen will
gosbrecht vnd lancz
vnd der toerschs mayer rancze
sigher vnd adelschaid
seufrid vnd wackerzill
die verschniten paide sich an meinem kes
ye nach dem schnitt ich wenn sich ettlicher sich verdreß
ich habs dafuer das ane helm ich kawm da genas wie soll ich dem thun
mir slug vollrat mein hun
das ich vnd mein liebs weib
den wintter kawm erneret
das was ein henn gut
vnd gieng stett vnbehuet
dauon sie verlos den leib
was er dafuer geswerett
das glaub ich nicht mir sait man dann das es also wer
ia legt sie grosse ayer vil vnd was von vaister swere
wirt sie mir nicht vergolten so clag ich dem rinczinger das selb widerpott
muß noch erparmen got
das er mir mein hun slug
ir schuld was nicht gros
sie ward nye beclagt
noch vor recht vbersagt
was im des nit gnug
das sie mein nicht genos
slueg er mir mein hennen so will ich sein swester stechen
wie moecht ich meinen schaden ymer pas an im gerechen
dorumb bedarff mir nyemant an mein ere sprechen die waibelrut do der lieb sumer
vrlaub genam
do musten wir den tancz
auf dem anger gar verpflegen
des bekam in kummer
der herr gunderam
der must sein getecz
da lassen vnterwegen
doch ist er priczelmaister diesen winter
ein oder gauch lebt in dem land nyndert
sein rumegasß kapft im alle zeit hinhinter was er an den mayden
wunders begat
ee das die fraw schelle
voellende sein gepot
er ist uil vnbeschaiden
wann welche er bestat
die muß von slegen helle
vermeiden gar den spott
dauon lassen all ir schmuczen mit dem munde
das die thumen nye verpeissen kunden
des hat ir hant von seiner maisterschaft dick empfunden ymmer so man feyert
so heben sie sich dar
mit einer sampnunge
den ich wol schaden gan
erkenbrecht der leyrett
so sumret sigelmar
ob yne da misselunge
das leg yn eben an
das sich villeicht wol mag verreiden
vnd wellent irs getelcze nicht vermeiden
sich mugen vier an meiner waibelruten wol verschneiden kom ich zu einem tancze
da sie alle wern bej
sich hub ein spill von henden
mit baiden ecken zu
vil leicht viel ein schancz
das vor mir legen drej
ich hielt es on wenden
verpuet mirs einer fritt
sig vnd selde hellffen mir gewynnen
das die toerper alle mussen entrynnen
nu ziehen auff vnd lassen irer gogelhait zurinnen im hillffet nicht sein troyen
noch sein hubelhut
es wirt im eingetrenckett
das er zuckt den pall
er ist ein torscher lay
der uil sein tumer mut
der wirt an im gekrenckett
will er fur rubental
hin vnd here so uil gewandeliren
er wirt wol zerflockett vnter viern
herr erckemprecht was mag ich des kumpt auch ein tumeliern die weil ich dise clingen
vmb mein seiten trag
so darff mir durch mein sumer
ir keiner stechen nicht
er muß vil weytte springen
vnd kumpt er mir zu slag
ich slah yn das er tumer
beschauet nymmer tages liecht
ich hilff im des leibes in den aschen
vnd slah im mit willen ein flaschen
das im die huend das hirn ab der erden naschen sein wehe geng
die ferbent mich graw
die er verwendiglichen
bej meiner frawen gatt
treibt ers die lenge
begriff ich yne da
ia puß ich im den keychenn
das er uil traurg statt
er vnd ettlicher sein gesellenn
den ich tanczent an irer hant ersnelle
der sej gewiss ich slah yne das er offen stett ein elle herr neithart hat gesungen
das ich im gehaessig pin
durch meines newen willen
des new er beschalt
lies er vns vnbeczwungen
das deucht mich ein guter syn
vnd hutt er seiner grillenn
der er da hat gewalt
wann sein schelten mich an freuden leczet
wirt die waibelruten mein geweczett
ich trenn yn auff das man wol ein sessell yn yn seczett der grim vns will aber zwingen
der winter hewer als ee
der kleinen vogelein singen
darczu den grunen klee
owe wie sol des werden rat
schaut an die haide
die sich mit grossem laid
ye zu gesellet hatt
hewer was der anger
in enczemannes pfleg
solt er sein hueten laenger
sich hueben grosse slege
wann er der zwayer nye vergas
da diem vnd hayme zarten
die plumen auß dem garten
dorumb trug er yne has
hetten sie yne erschnellett
da er saz hailken bej
sie hetten yne gefellet
wie hais er aber sej
fliehen er von yne began
ir swerter warn new gesliffen
vnd hettens yne begriffen
sie hetten im laid gethan
diepolt gieng zu tracz
der maid wol an der hant
dorumb stiez yne mecze
das er sein wol empfand
da er bej ir tanczen solt
sie sprach secht hin zu dem affen
der kan es also schaffen
das im ist nymant holt
des erschamt sich grimme
der was seins vaters knecht
er schraj mit lauter stymme
secht hie zu hilleprecht
er sprach ewer neff ist wundt
achtett ewer laster
vnd muet euch dester vaster
wir rechens hie zustund
do hub sich ein plewen
mit swerten vnter yne
der alt has will sich newen
sprach irmel die lieff hin
da sie gumppen vnd eppen fandt
sie sprach helft meinem bruder
vnd wer ir denn ein fuder
sie fliehen allczuhant
wergant kom geloffen
der trug sein joppen an
der vntergieng den hauffen
das es ward hingethan
sich hub ein vngefuger schall
hett er sie lassen hawen
so mocht ich noch gepawen
den weg gein rubentall der swingenfuß
o we winter das dir sey vertailt
deiner kunft engilt baide walt vnd auch die haide
von deiner kelten sein die kleinen vogelein geswigen
winter du hast alles das gemailet
das den liechten summer stund in liechter augewaide
von deinen schulden han ich meiner freude mich verczigenn
thume leute wollent das ich yne zu freude singe
meines gesanges wendet mich vil mang vngelinge
ich han lang auß eines toren mundt
meiner hochgelobten frawen zu eren here gesungen
vnd doch meins lons nyemant geczaigen kan
ich han rechter freuden nicht von grunde
mir ist mit meinem dienst an dem lon misslungen
o we das ich so lang an einen stul geharpft han
ia han ich nicht trost das mich ir lon von sorgen pring
meins gesanges wendet mich vil manges vngeling
sie ist gein den fremden worden guetig
vnd ist mit gepere gein irn kunden worden also geswinde
da verleuset sie uil mangen guten freundt mit
den paiden ist sie vebermuetig
das ich so wunderliche frawen nit enfinde
sie hat vnterweilen mangen wundlichen sitten
ich han sorig das mich noch ein loser da verdring
meins gesanges wendet mich uil manig vngelinge
sie ist mir on mein schuld gar derbolgen
das han ich gemerckett wenn ichs vmb ir mynne flehe
so hat sie pere sam als sie mich nymmer gewere
sie will mir nicht meiner lere volgen
etwa so spricht sie zu mir in einer wehe
sie nem ymer wunder wes ich tumer an sie gere
ia sing ich ir noch nit das in ir oren erckling
meins gesanges wendet mich vil manges vngelinge
dicz landt ist mer wenn halbs lere
von einer hand lueten die mir sere sind entwachsen
was mir laides ye geschah des warn sie gemaitt
weilent hiessen sie die spranczeller
nu gen sie zu hoff sam sie burtig sein von sachsen
mit irm kurczen har darczu sind ir guertell brait
das die handt erkrumme die in yr gerueste schneid
vmb ir hoffenlich gewandt ich sie vil dick neyde
zwuschen pusemperg vnd gaggenpfeile
do wais ich gailer dorpper drej in einem engen krais
da zu lubendorff ist einer haissett gundellwein
dennocht sein ir drej in einer meil
vrlug vnd vbelwetter wie der vierd haisse
des enwais ich recht nicht ob sie genefe sein
die gen mit einander auff der strasse alle vier
was sie fueren faile das verkauffen sie schier
vrlug der ist gar ein achsellwitter
der tregt vmb sein seiten gar ein lange waibelruten
da hat er jn einem jar wol vier mit erslagen
kome er zu hoff ia wurd er leicht ein ritter
so gethar er sein an dem herczen laider nicht gemuten
vnd ist in dem willen doch das er es wol begagen
er ist vnter gattelingen gar ein ellenfechte
mit seiner fur zem er einem herrn wol zu knecht
dise vier vnd ettlich ir gesellen
die gen in die stuben tanczen zu den jungen weiben
vnd tailen mit yn iren myniglichen grus
nun wol here wer mit vns tanczen woelle
hellffet alle das wir disen winter hin vertreiben
dicz hoffetenczell ist gehaissen swingenfus
das procht vns ein hofflicher ritter here vom reyne
vnd nympt nicht ende vncz nach der sunnen schein die plasen
winter deine mail
die verderben vns den walt
die plumen vnd die haide alsam
sumer dein gesinde das ist alles freuden los
manig hercz gail
hat zu trauen sich gestalt
den allen freud gar wol geczam
wie zympt einem weib die ich fur alle weib erkos
vnd das sie nye
mir verfieng
meinen gsanck zu gut
den ich ir ye mit trewen williglichen sang
vnd ste noch heut in meiner huette
das sie an meiner steete nyndert findet argen wanck
sol mein stetigkait
vnd der lang dinst mein
erwerben nicht wann ir versagen
so muß mich von schulden rewen das ich sein ye began
doch ist mir besait
das die stete kunnen sein
das sie gluck woll beiagen
frew seld auff deinen trost ich noch die guten man
das sie irn neid
vnd irn streitt
gein jrn freunden lasse
tut sie das so wirt uilleicht das ende gutt
sie schaff irer vngnaden noch ein masse
owe das ymer weib an guten freunden missethutt
liebe mir geschah
wer die lieb also belieben
ich kam do ich uil rosen fand
auß den prach ich eine die da schier ward verlorn
laid vnd vngemach
han mir laid vnd freuden uil vertriben
ich sag euch was mir ward bekannt
do ich sie brach mir tett uil laid vngeslachter dorn
darumb ich wil
hewer vil
weißlich rosen prechen
vncz ich besehe welches der rechten eine sej
semlich rosen sind die kunnen stechen
gewisse rosen sein aller wandellung frej
in den freuden mein
pin ich laides vberladen
nu horet freunde mein clag
rates vnd auch lere bedorft ich nye so woll
eppe vnd engelbein
thun mir vngedienten schaden
das eltet mich ee meiner tag
nyemant wene des das ichs mit gutem willen doll
diese iar
sunderwar
wurbens vmb ir mynne
die mir hewt vnd ymer ist fuer alle weib
fraw meins herczen kueniginne
du solt nymer man getroesten nur mein aynigen leib
deiner oren thuer
muß yne versperret sein
das ymer icht von yne verneme
die mein wider dich gedencken anders dann woll
las die rede fuer
mein liebe hercze frawe mein
die dir zu oren nicht enzeme
gutes rates freund dem seinen raten soll
adelbrecht
engelbrecht
die zwen tanczellere
die farent deinen eren nach fraw den versag
das sind nu die maisten mynne swere
der ich teglich manig in meinem herczen trag
secht here an mein har
das ist graw recht als ein eyß
vnd greiset mir des ist nicht ratt
seit mir von gattelling nye wann laid geschah
das ist engelmair
von des schulden pin ich greis
der heut noch die schulde hatt
das er friderun den spiegel von der seyten brach
ymmer seit
von der zeit
ward ich nymmer mere
oder ich het albegen ein newes herczenlaidt
vnd bin doch fro in grossem meinem sere
von der guten die mir lieb in dem herczen traitt
von der elb vncz an den rein
von der thunaw an das pfad
die land die sein mir alle kundt
do wais ich nyndert also weisen haußdorffman
als in dem kraislein
zu osterrich in einer statt
da ist manger uil newer fundt
secht den pruefet mir einer der mir selten gutes gan
wanckelpold
selten hold
wirt er mir mit trewen
er ist scharmaister in dem lungental
er oeder gauch es mag yne wol gerewen
kumpt er mir zu rom ich durchel im die hirnschaln
auß dem lugental
einer mit gewalt fert
des mut ist herter denn ein flins
sein trew haben widerhacken als ein ger
er fert vberal
awe das ims yemant wert
er furchtet nyemant vmb ein lins
mocht er mich zu schaden pringen fraw das tett er
lachet an
er den man
vnd schneit yn mit der zungen
we das mir in sein muter ye zu laid trug
er hat mich von lieber stat verdrungen
ich han von seinen schulden nyndert ein genden pflug
ich sah zu tancz gan
mangen hausen gattelling
vor einer maid die was werd
da hub sich ein tancz von einer plasen hoert ich wol
sie kamen auff den plan
zuhant do machtens einen rinck
do mißkerten sie die swert
einer hin der ander here als ich euch sagen soll
der jung rancz
durch den tancz
gieng vermessiglichen
koczell hiez der spilman dem rufft er dar
ir streicht auf die rechten hoffstreichen
er slug die plasen durch den ringk das sie vil laut erkar
lat euch beschaiden pas
wie der tancz ein ende nam
vnd wie die plas ward zuslagen
sie begunden alle greiffen hinter sich
vmb denselben has
vil schier so kam ein biderb man
der hett ein ruetell ee getragen
er sprach wer den streit erhebt der missemachet mich
schier kom
engelram
mit auferpotem swert
er sprach nu streicht auff pald ein rechten hofftancz
sich hebt hie des ye mein hercz begert
es wirt das hie entrennett das daheymen wer beliben gancz
der scharen waren zwo
ir iglicher seinen freundt
bat das er jm gestuend bej
do ward uil manig schaid lere die ee vol eysen was
secht des ward ich fro
do luffen durch des mayers peundt
heuser gatteling drej
die stunden zu fraw man vnd wolten rueten gras
welher
kom zu wer
mit seinem kippffelleysen
er sprach wes ir wolt des spil ich euch nu mit
man muß mich heut gein zwoelff kunnen preisen
zuhant verkert er seinen gang nach spehem hoffesitten
do sprach enczeman
warumb gefiel euch nicht der tancz
nu was es doch ein newer tray
yn hett ewers vaters weib wol mit eren getreten
sie luffen einander an
tragenher vnd auch der rancz
zuhay wie laut fraw mecz schray
wa sein nu die weisen all das sie es vntertretten
durch den pack
ward ein slag
dem kuenen vbelherren
das man seiner zene siben fallen sahe
wie er nur zwolfer wolt weren
des hat einhalb seines mundes wenig nusß gemach
do kom des dorffes schar
mit uil menger fremden werr
zuberstangen spies vnd gabel
zieter auß dem pflug vnd laytern von der stubenwandt
do sah engelmair
das sein vetter vbelher
was ser gegruesset durch den schnabell
er sprach wer hat dir den schorpf verhawen vncz auf den zan
zwar ich soll
gelten wol
diese grosse schmahe
er gieng limend als ein wilds eberswein
wa ist er nu das ich in nur ersaehe
ich traw des meinem swert es schrott die hirngupffen sein
vill schier da kom gegangen
der weis mayer mangolt
er trug vor jm ein halbe tuer
vnd ein mistkorpp hett er geriemet vast an sich
er sprach ir sult es lan
engelmair vnd wilbolt
dick pot er den schirm fuer
er sprach wer nu slecht dem gib ich einen messerstich
secht der schied
torisch diett
das sie nicht mer slugen
es wer anders da ein schedel gethan
doch sah ich zwen die sie von dannen trugen
die musten zehen wochen doch ir spacziern lan der maier wid
gefellet ist die lind
sam ist die haide vnd auch der waldt
wintter dein wind
sein außer massen kalt
dein gewalt
schier verswind
das die lerich aber finde
ir susse stym manigfalt
es kuelet an der leiten
darumb sull wir nicht verczagen
pitt wir den mayer weitten
das er vns bej im vertragen
der liechten tag
soll wir mit freuden piten
bey elsen vnd bej guten
die wollen walbenreichen klagen
ein toerscher torper frech
der will vns hewer widersagen
der hat auß einem sech
wol viervndzwainczig plech geslagen
die wil tragen
goesel von dem lech
das yn nyemant stech
durch sein zuchtlosen kragen
darczu hat mayer weitt
ein troyen gut an sich gelait
darjnnen zu aller zeitt
bej allen freuden ist gemait
vnd ist berait
zu krieg vnd auch zu streit
mit lauter stym er schreit
auch jo vor adelhaitt
gumprecht vnd goeß
vnd der jung adelrancz
in mangem hohem dos
haben sie den ersten tancz
darczu kumpt rancz
vnd fridehere der gros
vnd hans sein spiesgenoß
haben da uil vppiglichen swancz
svmmer gut
dich will der arg wintter vberwinden
dauon falben alle plut
we was tut
der reiff laides an den kinden
die da warn hochgemut
die da hewr froelich sungen
tanczten vnd auch sprungen
do die plumlein auf drungen
do ich ersahe
das das laub sich loste von den tolden
wie laid mir zu mut was
vnd ich sprach
mein herr wintter das ir derren wolle
plumen vnd das gruen gras
da verswand den kinden
freud bej den linden
die kund man nye finden
prittellspill
spillen in der stuben iunge leut
die noch vnuerdrossen sind
frawen vil
wollent das sie mein herr trautwein traut
darczu wolgemute kindt
zwir zehen vnd newn
sind ir da ich da zewn
vnd ich die grisen braune
diesen zawn
mach ich auf dieser fart vnd kom geflechten
fuer der mynne wurczelgart
friderun
nam ir friderichen demuet diemen
sam tu merbot merogart
hilt hildebolten
adel adeloten
herepuck herolten
ell nam
ir adelhaiten bercht nam perchtolden
sam tu wernlin wernher
wol geczam
gottellint dem hubschen gotelbolten
sam thu hailbachen haibger
irmel irmelstainen
gutell wolt auch einen
der erwind ich keinen
das ist ir zorn
welle sie so naem ir gabelmannen
das wer mir meiner frawen geppen lait
es ist verlorn
was man ir zu fridel peutet dannen
die da pflegen der gogelhait
zurnet nicht fraw gewt
wie schier ich das gepeute
das euch herr mertel treut
merthlein
der soll trauten mein frawen markisen
nain sie hat yn vberhugt
das last sein
sprach die mwmen not pricht eysen
sie mag nicht des ir da mugt
er kumpt mir ins gehirne
das ich mein zawn verdurn
dennoch melt mein kurne das guldein huen
sing ein guldein hun ich gib dir waicze
schier so
wurd ich fro
sprach sie nach den hulden ich da singe
also freut den toren gut verhaissen
durch das iar
wurd es war
so gestund nye mannes mut so ringe
als mir hewer auch der mynn were
wolt sie duch ir seligkait
mein laidt
wenden ia ist da mein kummer klageper
losa ich hoer in der stuben tanczen
jungen man
hebt euch dan
do ist der dorffweib ein michel drumme
von den hebt sich ein ridewanczen
zwen geigen
so sie sweigen
das ir gailer gattelling wunne
als die vordern tenczel den geswigen
so solt ir alle sein gepeten
das wir tretten
ein hoffenlichs tenczell nach der geigen
gosprecht willdebolt gumprecht vnd eppe
wilbrecht
vnd mayers knecht
wernbolt vnd auch der jung ruecze
megenpolt vnd auch des mayers sun der reppe
irinhart
sigehart
giselher vnd fridenger vnd vecze
der ist ein vil thumer halingere
er get schreyen durch das iar
nemet war
vnd ist doch den maiden gar vnmeere
rawmet auß die schemell vnd die stuell
haist die schragen
außhin tragen
heut sull wir tanczens werden mueder
latt die stuben offen so ist vns kule
das der windt
an die kindt
sanft wehe durch die vebermueder
da wirt wol zickett gesungen
durch die venster gieng der halm
adelhalm
tanczet nit wann zwuschen zwayen jungen
wer gesahe ye pawern so gemaiten
als er ist
das wais crist
er ist der vorderst an seiner stoyen
ein newen feßell zwayer hende prait
hat sein swert
also wert
zympt er sich in seiner spehen troeyen
die ist wol von zwaj vnd sibiczig stuecken
die ermel gen im auff die hant
sein gewant
sol man an einem oeden kragen suchen
torpellich ist alles sein gerueste
das er trait
mir ist gesaitt
er werb vmb engelmaiers tochter an enden
gewerb erbtail ich im zu flueste
sie ist ein weib
das ir leib
zem wol zu trauten einem grafen
den gewerb las er im taugen
vnd er anderthalben hin
den gewyn
trueg er wol zu mayncz in seinen augen
im ward sein troye nye so woll zuhawen
noch sein kel
also hele
er moecht sie wol mit gemach lassen
disen wintter hat er sich gekawen
fuer schoenes brott
schamrott
ward sie da wir bey einander sassen
wuerdt sie mir der ich da gern dien
gutes gib ich ir die wal
rubental
fur aigen gar das ist mein hohe siene der willd tor
plumen vnd das gruene gras
baid sind verswunden
nu piere vns die linden fuer die sunnen nyndert schatt
ee da sie gelaubet was
hett man do funden
manger hand freuden da get hin nu nyndert pfadt
recht alda
wir da fro
bey einander warn
es hett die freud ein end die zeit begund swaeren
des trauret manigs hercz des gemuet stund vil hohe rosen ligt die haide uil plos
von der reiffen zwang
die vogelein in dem wald haben nyndert obedach
wintter dein vnsaenfter klos
der zwinget sie zu lang
von dir vnd einem weib leid ich laid vnd vngemach
der ich gar
meine iar
han gedienet lang
mit williglichen trewen etwann mit gesang
das ist mir nicht gelonett noch wie klein ist vmb ein har man soll willetor synn
aller guter weib
vnd alle ir wille hengen wer ir huld wil haben
das ist der glaub mein
wie mir doch mein scheib
zu wunsch nye gelieff ich wenn ich werd also begraben
das ir mut
mir zu gut
selten sich verkere
diese schuld leit auff watten vnd auff jene ottegere
die lachent baide das sie mir so taubes or tut dienst on seligkait
nyemant kan vollenden
die han ich wol versuchet krancker lon ist mir bescheret
mein verlorn arbait
will mich offt pfenden
an freuden vngeluecke manger selten mich behert
lieber wan
den ich han
der hat mich betoerett
ich wais wol das die gut meins gesanges nit enhoeret
ich thumer ich solt furan mein singen lan owe senen vnd auch clag
was ir freuden krenckett
in ewern vngenaden pin ich lang here gewesen
meiner pesten freuden tag
haben mir gewencket
vnd eines weibes trost wie kund ich freudenlos genesen
ich verczag
das mein clag
nicht ir hercz entslewssett
vnd das wate sein rume das poelczell zu ir scheusset
sie hupffen vncz ich sie zu jungste auß irm dinst iar wer versmaehet mein gedanck
vnd in spote lachet
so doch singen vnd auch reymen vngleichen don
do er in iren oren klang
do was ich nicht geswachett
nu ist es mir zweifell vnd vngewisser lon
mynne riet
das ich lied
gern von ir suenge
das ist geschehen auff den wan das mir von ir gelunge
das hat verworren nu ein vngefuege doerperdiett rumen gieng er gar gleich
hewer bei dem tancze
er nam im da die schoene saß uil mengen vmbeschwaif
freyer freuden was er reich
vnder seinem krancz
do musten drej vor jm geigen vnd der vierd pfaiff
erckenfrid
alles mit
vaste an seinem diech
er wuenschet das er mir an ir das helmel vor gecziehe
er hat den fuß verlencket hewr an einem gailen tritt der schlitt kindt beraitet euch der schlitten auff das eys
gein dem laiden winter kalt
der hat vns wunniglichen blumen uil benumen
des sind menger grunen linden ir tolden gris
vnbesungen ist der walt
das ist alles von des vngenaden reiffen komen
mugt ir schawen wie er hatt die haid erczogen
die ist von seinen schulden fall
dauon singt die nachtigal
alda hin geflogenn
wol bedorfft ich meiner freund rate
vmb ein ding als ich euch sag
das sie rieten wa die kindt ir solten pflegen
megenbart ein weite stuben hatt
ob es euch allen wol behag
da sullen wir den gofellancz feyertags legen
es ist seiner tochter wille kumen wir dar
ir sult es all einander sagen
einen tancz all vmb den kragen
brueft vns engelmair
der nach kunigunden ge des wartt einan
der was ye nach tanczen we
es wirt vns verwissen ist das man ir nit ensaitt
gisel gieng nach iuetten hin vnd sag yn zwain
bitt das ellen mit im gee
es ist zwuschen mir vnd in an ein gancze sicherhait
vnd vergiss auch du nicht hedewigen da
pit sie alle mit dir gan
einen sitt den sullens han
das pintten auf die pra
ich ratt allen guten weiben veberall
die der masse wollen sein
das sie wolgemuten mannen holdes hercz tragen
rucken es vor hochel hinten zu tal
decken pas das negelein
warczu soll ein deck on ein goller vmb den kragen
weib sein sicher vmb das haupt ye gewesen
das yn nyemant das zubrech
was yn anderßwo geschehe
des sind sie wol genesen
fridelieb bej gottelinde wolte gan
des hett engelmair gedacht
wolt sein euch nicht verdriessen ich sagt das ende gar
eberhart der must es vnterstan
der ward zu der sunnen pracht
anders wenn in ir hende gefallen in das har
zwayen uil oden ganczen giengen sie geleich
gein einander allen tag
der des vorsinges pflag
das was friderich
eppe zeuhet goppenn gumppen ab der hant
des halff im sein trischellstab
das geschied mit seiner ruetell mayer muegdelgere
das was alles vmb ein aye das ruprecht fand
ia wenn ims der teufell gandt
da mit drot er jm zu werffenn alles yennent here
eppe der was paid zornig vnd auch kal
vppiglichen er da sprach er tracz
ruprecht warff ims an den glacz
das er ran zu tall
hie beuor da stund mir so schone mein har
vmb vnd vmb gieng der span
des vergas ich seitt man mich ein hauß besorgen hies
salcz vnd korn kauff ich baid durch das iar
we was hett ich im gethan
der mich ye so tumer erst in disen kumer sties
mein schuld was doch klein wider yne
doch mein fluch sind nicht smal
wenn ich da zu rubentall
vberaten pin der maeher neid
nvn ist die lieb sumerzeit
gar verwandlett
vnd traurent kleine vogelein
gein dem wintter langk
die mir offt senen geit
nach der ist mir nott
ich geleg mich nach dem willen mein
sunst ist mein freud kranck
des ich guten willen han
das sie mir den streitt
doch zu iungste muß lon
der mir an dem herczen leitt
ich sung hohes lob wann der maeher neidt
sumlich nemen war
wie sie main vnd mich
ir liecht augen schein
mich gefarbe rott
plickens vber achsell dar
we sie snuedent sich
das sie noch verfluchet mussen sein
hinfuer an irn todt
secht mich hasset amelbrecht
vnd willehartt
vert kroemer denn slecht
ist sein har vncz an die swartt
es was so hoffepaere nicht sein vater megenwartt
liebe fraw bis gemant
das nye man ein weib
on valsch mit trewem lieber wart
denn du mir pist
ich han baide an dich gewandt
hercz vnd auch den leib
vnd ertobt sich des willehartt
der mein veindt ist
doch ich dich zu lieb han
vnd zu traut erkorn
sein betrogenlicher wan
der ist vmb sunst verlorn
ich han dir holdt sicherhaitt
ja herr wie ist yn geslacht
solich gogelhait
sie hetten doch der freud nicht
dauon es ir erb sej
sie sein in vil hoher acht
vppiglichen gemait
we was leidens mir von yn geschicht
mir ist ein sorig bej
das sie fremden mir ein weib
der mein hercz gert
ir vil myniglicher leib
ist manges lobes wert
ich pin der guten hewer lueczel lieber dann vertt
der mir laid von ersten pott
das ist engelmair
der vns friderun irn spigel nam
der ist noch vnuerclagt
ymmer so leid ich not
von jm alle jar
das mir thunt newe taten sam
nu pin ich verczagt
we das ich yn vertailt sej
liessen one hasß
ich bin irer gnaden frej
der ich selten ye vergas
verczeihet mich die lieb was yemant dester pas
des tett hewer willebrecht
an der guten laidt
das ich laider must sehen an
seinen schnoden schimpff
was er zwispelt vnd geslecht
vnd ir vor gesaitt
doch vermenck die gut wolgethan
ims fuer vnglimpff
gar hart sie entschneutt
von im sie sich brach
er sprach neffe von bernreutt
disen schmehen vngemach
prueft mir zu hasß adeltier von toczempach
darumb slah ich im nach dem halls
sprach der jung per
mit ir zwayer uil starcker troschen sechs
vnd der jung schmid
lieffent bekennt vnd auch schalchs
waistu wa ir waffen were
stal vnd auch pechs
nach der gauch sitten
da stund gumpp vnd adeltier
gein yn auff der wag
secht die gen zu schaden mir
wa nu freundt vnd auch mag
wer ein fuß entweich der sej hinfuer ein zag
secht do zugten sie die swert
pis des mayers wandt
do ward meinem widerwech ein slag
durch den ruessell tieff
das er alle viere auffkerett
do schriet eberczan
den von pernreuten durch den nack
gumppe laut rieff
wa nu dremell stangen spies
laitern hacken here
wellen wir disen fies
er gemut vns nymermer
do verlos sechsthalben vinger trahenger
der hauff durch einander gieng
das volk alles nach
von der linden in dem dorff hinab
do ich das versan
die vil guten ich gefieng
das es nyemant sahe
meinen freunden ich sie bald gab
mit mir furen dan
willenbrecht erslagen wardt
von dannen ich mich stall
wol mich diser lieben fartt
nu gelagen auff dem wall
ich fuert die schonen elsemueten hin gein rubentall der hanffswing
owe lieber sumer deiner liechten tag lange
wie die sind verkeret an ir scheine
die trubendt vnd auch nement an irer suessen wetter ab
gar geswigen sein die vogelein mit irm gesange
so ist das die maiste sorig mein
das mir mein langer dinst kurczen lon erborben hab
ich enkund ir laider nye gesprechen noch gesingen
das die wolgethanen zimpt lones wert
lon ein kuenigin ich bin der lones gert
schonest aller weib ich han auff lieben wann gedingen
hat aber yemant laid das meinem laid sej geleiche
mocht mir der seinen rot erpieten
das ist war guter lere bedorfft nymant bas
ich gesprech gern meine freundt sampentlich
das sie mir zu solichen noeten rieten
mich vehent ane schuld der ich selten ye vergaß
es ist wunder das ymmer ein weill fro beleib
seitt das mich die gut in vngenaden hatt
on das mich mein trew vnd auch mein state enlat
ich gesunge nymmer newes lied von keinem weibe
mitt dem lied lat mich euch die rede vnterschaiden
lat euch mer kuenden meiner swaere
die thumen toerper thun mir nicht wann alle laidigkait
wa ich far so kan ich im die guten nicht erlaiden
westen sie wie sanft ich ir enpere
sie buerben anderthalben giselhere vnd augelreich
die haben disen sumer here getanczet an irer hende
allenthalben do man ye der freuden pflag
hinan fur gewynn ich nymer lieben tag
vncz ich disen kumer nach meinem willen vollende
mir geschah bej meiner zeit nye vngeluckes mere
denn ich han von einem gattelinge
der ist also getauffet das yn nyemant nennen soll
der ist auff der strassen baide traeczig vnd auch here
sein langes swert sam ein hanff swinge
das tregt er alles vmbe dem ist sein gehelcz hol
da sein loecher ein gemacht zu einer zinzelwaehe
oben in knoppffe ligt ein spiegelglas
dem gleich als der friderunen was
da pat er die guten das sie sich darjnnen ersehe
nun enwolt die gut nye in seinen spiegel gelugen
das versagt sie im in einer schmaeh
sie sprach verwendiglichen es ist vngethan
sie sprach ich enkenn euch nicht so hubschen noch so klugen
ee es euch zu lieb von mir geschehe
ee wolt ich verliezen nicht wann alles das ich han
sie sprach ich han noch daheymen uil guter spiegell drej
der ist mir iglicher lieber denn der
schier sprach er fraw secht aber dahere
also muete sie der gauch in seiner gumppenay der volmon
nvn sag an sumer wa wiltu den winter hin fliehen
geruchestu sein gern laiste ich dir geselschafft
ich wil mich von meinem veppiglichem gesang ziehen
mein widerwaehen mit dem teueffell sind behafft
die lassen mir an meinem lieb nit gelingen
das ist ein schad bej der scham
gesellolt vnd engelwan
die laident mir das singen
dieselben zwen gehelent mir nach engelmairn
der gewaltiglichen friderunen jrn spiegel nam
traeczig vnd auch hoenigk sind an allen gepern
dieselben zwen torper giselolt vnd engelram
des volhillffen erkenfritt vnd veczeman der raid
vier dringent mich hin dan
gewynnest ainen tumen wan
gein yne das wer mir laid
sumer ich verclag nymmer des mayen zir
da vns diser kalter winter von gedrungen hat
mich verdringen gailer spanczelirer vier
von der wolgetanen die mich singes nicht enlat
doch will ich ir gern singen wenn mir die gute lon
lon als ir gnad sein
fraw thu mir hillffe schein
vor meiner tage none
mein tag lauffen von der hoehe pis an die naige
fraw trost mich die weil ich auff der hohe stee
ob ich dir mit rechter stete herczetrew erczaig
so schaff das ir poser will an mir nicht ergee
mein swere sind von deinen schulden manigfalt
der schaff ein ende seligs weib
ee das mein tummer leib
in sendes sorgen alte
ye lenger vnd ye lieber ist mir die wolgethan
ye laider vnd auch laider das pin ich ir das ist mir laidt
pin ich fro das kumpt von einem herczenlieben wan
seit sie mir gnade vnd alles gut widersaitt
trostes vnd auch genaden will ich nymer werden an
trosts ich da noch nye vergaß
so die schoene vor mir saß
recht alls ein voller mone die zinzlot pfait
mich muet das die winde kalt
mit gewallt manigfalt
haben verderbet den walt
vnd des wintters zwingen
des clag ich den gruenen klee
jarlang me das der schne
tut den vogelein we
das sie nicht mer singen
ich clag das des mayen plut
muß so gar verswinden
das den jungen sanft tut
bej der gruenen linden
das ich mayen was gegan
reichen wan ich des han
do fand ich die guten stan
bej den jungen kinden
die rayn die gut ist also gar
in irer schar schoen gefar
bald hub ich mich aldar
durch ir weiplich guete
sie hett geschurczet ir gewandt
mit der handt das ein laidt
von ir schoen wurd bekant
got sie wol behuete
liebes hercz du solt leben
schoen in meinem leib
sie kan dir wol freuden geben
sendes laid vertreiben
von irer zinzelochen prust
kumpt gelust so vnd sunst
das du freud haben must
von dem raynen weib
ein guetige fraw wolgethan
die soll han iren man
zu aller zeit in eren han
vnd huet an allen orten
ist sie denn also gemut
das sie tut alles gut
vnd ir ere hat behut
sie get zu der wunne porten
die da gein ir offenn stan
in so reicher wende
wol ir die die keusche hatt
mit der weissen hende
wol ir die die keuschen klaitt
also prait angelait
der ist eren vil berait
ymmer mer on ende der fudtnoll
o we liebe sumerzeit
o we plumen vnd auch klee
o we manger wune der wir on mussen sein
vnnser freuden widerstreitt
das ist reiff vnd kalter snee
das gibt also rosen rot gar vngleichen schein
also ist vngleich
mein vnd amelungen swaere
meins vngelingen frewt er sich vnd amelreich
meins schaden sind sie baide vleissig vnd geuere
er vnd eberolff ein vngestymer wuetrich eberollff vnd amelung
adelreich vnd vdelhartt
die haben wider mich gepruefet ein sicherhait
manig oedenlicher sprung
da von yn gesprungen wartt
da sie sich vermassen sie getaeten mir ein laid
still vnd offenbar
haben sie den ruff gewaeret
ich gewuensch ir nymer keinem das er wolgefar
vnter ir vieren hat mir einer meinen mut besweret
das er mir nye so trube ward von euch herr engelmair mein freund ir get hindan
gebt mir ewern weisen ratt
wie ich zu meinen eren an disen dingen mug komen
aller trewen ich euch man
das ir mir nu bey gestat
mir ist mein freud vnd meiner augen wunne gar benumen
ja bin ich verczagt
baid herczen vnd auch mutes
wer ich durch den willen sein dinste widersaitt
dem gestan ich ymmer bej des leib vnd gutes
die wil mir der stegraiff alhie zu hoffe weitt west ich wem ich solt klagen
meinen grossen vngemach
den ich von yne leid vnd lang here geliten han
was mir noch bej meinen tagen
laides ye von yn geschah
das ist ein windt wann das mir nu der ein hat gethan
o we das ich nu
mein selbs laster soll ruegen
mainer aigen wunde graiff er an den fuedenoll
er thumer gauch des mocht doch kaiser friderich genuegen
so poeser schympff gefellet guten weibern nymer woll herr neithart senftett ewer laid
es ist zu gut woll ergangen
seitt sein handt nicht weitter kam den auf den fuedelnol
ewer laster wer zu braut
hett er sich recht verstanden
das sein finger werd gesnellett da man schimpffen soll
ewer herczenlaid
das soll wir zu gut schaiden
ewer schad vnd ewer laster wer ein tail zu braitt
wer es also ergangen als er gedacht er wilder haiden
ja was sein zeitt das sie die funfft so hohe gein im raitt eya wie was er ye so pald
das ers torst muten an
das er der myniglichen an ir kunderlein graiff
nymer muß er werden alt
das er also schimpffen kan
darumb sie ein wid des seinen hauptes stegraiff
wann ich nye gesache
schympff so vngern
das er der seuberlichen ir klaider auff ein heueffell brach
da mocht er seines vngenemen schympffes nit empern
wann mir an der myniglichen nye so laid geschahe es ist frawen ee geschehen
an irn willen sunder danck
das der lieben wolgetanen da von jm geschah
hett aber sie den griff ersehen
sie ward des leibes ny so kranck
oder er hett sein puß empfangen des sie seider veriah
schneller denn ein polcz
was sein lieb zu laid ergangen
ymmer mer do was dem torpper sein gemuet so stolcz
doch kund er an der guten seins willen nicht erlangen
dicz vngefueg richt vns baiden der von knuettelholcz die gewpfhann owe winter was du bringst
truber tag vnd wie du es alles zwingest
das den sumer in freuden was
du hast vogelein vill beczwungen
da der walt aller von ward besungen
dorczu blumen vnd auch gras
das verklait ich es alles woll
wolt mich die fraw mein
schaiden von der seniglichen pein
den ich von iren schulden doll
sie kan zoberlist taugen
tag vnd nacht get sie mir vor den augen
dem gleich als ob ich sie sehe
in dem slaff ist sie mir nahent
wenn ich wen ich sol sie vmbefahen
vnd das myniglich gescheh
so ist es laider ein betrog
das mich in dem slaff trewgett
vnd mir on so lieben won leuget
dauon so grawet mir der lock
wa nu freundt hat yemt ein stuepp
damit man der zauberlist sueppe
das wolt ich mit gold wegen
damit ich mich moecht gefristen
vor so vngefueg zauberlistenn
kan aber yemant einen segen
der fuer zauber wer gutt
wolt mich dann ein weiser leren
ich mag nyndert fuß von ir keren
sie verwenden mir den mut
sie hat wenig weibes guet
got der senfte gein mir ir gemuete
das sie mir genedig sej
ich gewan nye frawen kunde
an der ich genade ymmer funde
sie ist lobes von mir frej
wolt sie das man sie lobte
sie wer an keusch an tugenden stett
das auß eren nymer fuß getrette
vnd fuere nicht als sam sie tobt
we wer singet nu zu tancz
iungen maiden vnter rosenkrancz
goßprecht aber an deiner statt
lutold luppsun hildolff vecze
wigolt wildung richper rog vnd tuete
euch wirt gesagt an freuden matt
des kaisers kumen ist euch ein hagell
man tut euch des hares an
pej den oren oberthalb dem span
ir gumpan ir lat den zagel
ein gepott ich sanfte leide
das man goßman vmb vnd vmb beschneide
sein lang raides falbes hor
im vnd seinen tanczgesellen
har vnd klaider will man alles stelen
nach dem alten synnen gar
als man bej kunig karell trug
wer sich des will widerseczen
den wil man an leib vnd gut leczen
das er sein hat ymmer gnug
hirsper spricht vnd sein freunde
er vnd seiner mwmen kind salb newnde
wollen von dem land faren
darczu hundert seiner magen
leib vnd gutt das wollens alle wagen
zwar sie wollen das bewarn
das sie icht die ersten sein
da man mitt die schule stifft
was ob sie der schulmaister wifte
vnd sein scharppffes scherlein
fugt euch arm vnd auch reichen
gein dem fursten fridereichen
der wil richten da der pfatt
er vnd annder fuersten alle
der vns vor in allen woll gefalle
an der wird vnd an der tatt
er kan richten vnd getar
wol man schallen sol mit gut
da ist er vnuerzagt an miltem mute
sagt wer hoeher far denn er
lat ir euch die mere braeunen
er will selber stickenn vnd auch zewnen
friden durch der vnger lanndt
hin vncz durch die burgarye
her wider durch die romanie
mit gewaltiglicher handt
er vnd alle die helde sein
welich zockell teuczsch vnd vnger
wolt er dennoch mer das beczwueng er
frid ein kaiser vmb den rein
mich muet sere an wigerichen
sein stolczes vnterpfand
hewer an der wendelmuten handt
do trat er hoch vnd goße
vnd auch drej der seinen spiesgenos
wurden mir alda bekannt
luppfrid epp vnd engelhart
ich acht ir als ein wicke
als ich euch mit augen aneplick
vor yne trag ich grawen part die geschnuert haub
awe lieber sumer deiner freuden perenden wunnen
die vns diser winter mit gewalt hat benomenn
nun ist nyemant der es zwuschen euch versunen kum
des ist manigs hercz von seinen freuden kummen
die sich ymmer deiner zeit
freuetten gein dem mayen
der winter nyemant freuden gibt
wann den hayen
frawmut fert in freuden her zu land hin zu lande
ob sie auch yemant finden der hoher freuden sej
wer ist nu sicher den ir seinen poten sand
hett er ir kund er wer alles vngemutes frej
nymant ist so freuden reich
er werd ir gesinde
wann der furst friderich
kumpt da er sie finde
sie hat mit versuchen alle teuczsche land durchwallen
das sie in hohen freuden laider wenig fand
wa sie kam do fand sie nichtz wann trauren bej in allen
nu hat sie ir spaehe in das osterlandt gesant
die fert wider vnd auch fur
alles tugentlichen
ob sie in freudenreicher kuer
funde friderichen
will er sie behalten sie will gern da beleiben
sie was in dem willen da der pott von ir schied
mit iren spillgesellen will sie ir tag da vertreiben
wer soll vns den summer singen newe mynnelied
das tut mein herr troestelein
vnd sein herr
der gehellffe solt ich sein
nu ist der wille ferr
ich mag allen leuten nu zu gedanck nicht singenn
als weilen da mich der gut will zu gesang iagt
wie soll ich zu freuden manig traurig hercz pringen
die vor mangen iarn an iren freuden sind verczagt
do man ee der freuden pflag
da ist nichtz wenn trauren
des gibt manger vollen sack
seinen nachtgepawern
doch kan ich vergessen nicht der tummen dorffknaben
die han mir an friderunen laides uil gethan
secht der wais ich einen der tregt an im ein kappen
der will sein gogellweis durch nyemant lan
er ist gehaissen vngenant
vnd zimett sich so raesse
er springet an frawen geppen hant
ye was er eysens asse
wais aber yemant wa die spranczele sind verswunden
der wan in dem land nyndert keiner sej beliebenn
der hett man vff tullner fellt vill gefunden
es ist nach meinem willen das sie sein vertriben
alle zimpten sie sich wert
mit iren langen haren
hewer tummer den fert
secht an hilldemaren
der tregt ein hauben die ist jnnerhalb geschnuerett
aussen sein die vogelein dorauff genat
do hat uil manig hendlein sein vinger zugerueret
ee sie ward wol geczieret nyemant mich des liegen latt
er muß dulden meinen fluch
der sein ye gedacht
der die seyden vnd das tuch
ye von walhen bracht
habt ir nicht geschawet sein raide locke langk
die da bej dem kinne hangen hin zu tall
die des nachtes ligen in der hauben mit geczwang
dem gleich sam es wer der kromer seyden fal
vor den schnueren ist es raitt
innerhalb der hauben
wol elen brait
so es begynnen strauben
er will erbenhausen mit dem werden ingesind
das bej offen leuten ist gewachsen vnd erczogen
erwuschen sie yne sie zerrent im die hauben also geswinde
das er geswur die vogel wern jm alle sampt empflogen
solichen meczen an solichem gelt
nyemant kan versprechen
also hat der marichfelt
uil der zigellprechen
die enczemans gelisten schuh die sein von rotem leder
da hangen vberkappelln an mit bilden fur die knye
die schawet er vnd streichet seine klaider das ein feder
an jm nicht beleibett secht der ist noch einer hie
der schawet offt sein gewant
vnd streichet es nach den sitten
fleissiglichen mit der handt
wer will mit rohem ieten
ee er bej dem tancz on ein kluge guertell wer
ee lies er sich mit gewalt von dem land iagen
die tregt er so hohe als ein huebschber marchsauer
das will ich mit gsanck nu den hoffleuten klagen
eins das mag im geschehen
secht das wolt ich wetten
wa sie yne bej dem pflug sehen
das sie in gar empfhetten
der von rubental der spottet meiner vogelein
die mir auff mein hauben naten mynigliche weib
er treibt mit seinem gsangk das es hillett bej dem rein
ich pring yne in schande sam mir hildemars leib
kumpt er in die zelle here
zu der persenichen
hildemair vnd irrenper
wollent yne bestreichen
we was wil der neithart meiner geigenfehen hauben
die mocht er mich wol mit seinen hulden lassen tragen
will er sich des selben spottes gein vns nicht gelegen
wir entrichten jm den seinen elenlangen kragen
secht er nicht erwinden mag
an vns mit seinem gesanck
wir zurutten im den nack
wil er es treiben lange ein tagweis
got geb der lieben guten tag
die ich annders nit gegruessen mag
also sprich ich alczeit
an dem morgen fru
vnd vergisß ir nymer
an dem abent ein gute nacht darczu
do ich aller jungst von jr schied
sie bat mich das ich sunge vnd auch sandt ir lied
die wolt ich ir nu senden
west ich nu bej wem
der ir weissen hendenn
vnd ir zu einem poten wolgeczeme
mir hat ein ellender pillgraim
gesagt von der frawen mein
vor vngevragt er sagt sie wer
schoen vnd auch wolgemut
das ist ein liebes meere
das mir an dem herczen sannfft tutt der goffefancz
mir tut endiglichen we
das den wintter des nyemant erwenten mag
er beczwing vns ab
liechte plumen vnd auch kle
vnd vil maniglichen wunnen feyertage
das ist mein vngehab
die begynnen laider aber trueben
hin geschaiden ist ir zill
prittelspill
wil sich in der stuben aber veben
des will cuenczel maister sein
der verpeutet lachen sprechen winckelsehen
das ist durch yne verlan
des versmiret ruetelin
ay der muß an irer hant uil we geschehen
des ich sorig han
die ward hewer wundt in einen vinger
da sie irer mumen gersten schnaid
mir was laid
trauter cuenczel slag ein wenig ringer
hie mit soll wir des gedagen
gee wir zu den kinden die da sind gepeten
auff den gofellancz
puetel soll yn allen sagen
das sie da mit hilten nach der geigen tretten
michell wirt der tancz
diemuet geisell gend da mit einander
alle dasselb maß tutt
wandelmut
margretht ruff vns durch die laender
sag ir ir man sey hie
das sie ir kleines roeckel vnd mentel trag
welle sie yne sehen
des hat sie gewunschet ye
nu ist er kumen an dem pesten feyertag
nu lat euchs geschehen
pitt sie das sie ir in ir geuchel pind
mir ist lieber kumpt sie here
denn ob er
sie daheymen in swacher waete funde
cuncz des uil kome in arbait
sie begiengen das ir wendelmut gepott
dar so was ir gach
schoen hett sie sich angelait
paid sitell warn ir von seiden rot
wenig gieng ir nach
wer das land nach frawen gar durchfure
so enkunde ich keiner pas
wisset das
meiner lieben muter zu einer schnure
manig freud ward mir kundt
do ich sie erplickett sie was wolgethan
wol stund ir ir har
vnd ir rosenfarber mundt
do pat ich die guten zu mir siczen gan
sie sprach ich entar
mir ist verpoten das ich mit euch nicht rune
noch zu euch nicht siczen soll
tut so woll
fragett hailkan dort bej friderunen
hailkan ich fragen began
wer dem kind sein freud hett erweret
das tett sie mir kundt
da ist alle schuldig an
von der vns uil manig bunchell widerfertt
da sprach kunigund
das tut sie vns zu kirchen vnd zu strassen
das vns allen machet wartt
irrengart
traut gespill darunb solt du sie hassenn der spies
seitt der zeitt
das der arg wintter
durch seinen has hat beczwungen perg vnd alle tall
dauon ligt
haid in grossem swinder
von senden lait swiugentt aber nachtigall
die den lieben sumer susse singen
owe manger plumen die so schoen war entsprungen
vnd sie mit jrem schoen von dem mayen nye verstall
mir ist laid
das die gruenen haid
von taw naß jarlang mit ir blumen nyemant siht
wann die traitt
uil der herczenlaidt
fur mayen spil wie uil mangem vogelein geschicht
das sich disen wintter muß versmiegen
vnd auch sein gesanck nicht singet noch getar auß gefliegen
wann es furchtett seine kelt pring es gar enwichte
ach der not
soll vns nicht beleiben
der anger wol mit den plumen die man hewer sahe
rosen rott
sicht man gar versneien
wie we geschicht mangem grunen waldes obedach
die den kleinen vogelein vor der sunnen
vnterstunden in dem schatten vnd soll wir vns der wunne
anen das ist vns seniglicher vngemach
das klag ich
alle des mayen bluete
die sind nu fall ich mocht clagen andre herczen laitt
ja hett mich
gar mit weibes gut
vnd sunder wan ein vil selig fraw vbersaitt
das mich laider nyemant kan erneren
stuerb ich von irn schulden ich will nymer mainaids gesweren
sie hab mich on alle schuld in den tot veriagt
seligs weib
las mich noch genesen
vnd sprich niur ia so pin ich dein diener vntertan
zwar mein leib
muß dein aigen wesen
dein werder grus tut mich manger senden sorgen an
das ich wuerd an hohen freuden reich
trucz das dir mein hercz nymer einen wanck geweich
es muß ymmer in rechter stet bej dir bestan
las den zwangk
an mir senden ringen
seit ich nit kan meinen freuden keine masß geben
ob mein gsanck
sej dein liebes singen
so los mich frej ia beczwinget mich ein anders leben
des die spranczelere hand begunnen
ia went ich das ich frid von yne solt haben gewunnen
nu sicht man jr oede kragen gar vppiglichen sweben
irrenper
hat des hewer gesworn
das engelhartt nymer zu dem tancz soll gan
we das er
schier werd verlorn
was weist er ir mocht er sie bej hohen freuden lan
sie versagt im hewer ein hubsche zier
einen krancz von rosen rott des ward der maid floriere
zwar man sah yn pas auff iren raiden flocken stan
ich will clagen
dem von pernreute
das er mich nem von so seniglicher arbaitt
will er iagen
mich auß meiner heute
wes mut er sich ich acht nicht auff sein klingen braitt
die er vmb die seiten hat gespannen
wais er nicht das hildebolt gleich ist einer wannen
mit der joppen die der torpper an sich hat gelaitt
bald an yne
mit dem langen spies
nicht einen tritt mag er dir weichen one schaden
kom er hin
nicht vor dem widerdries
du west ein tor er ist gogelweis vberladen
do erforscht der jung mayer gere
dem pewt deiner lanczen ort er dich nymermer
las die toerpper paid vor dir in dem blute paden der geschmirt wagen
nvn ist der lieb sumer hin geschaiden
die plumen vnd der vogelein gesang
mußen wir dem kalten wintter lassen
den vngemach
mag ein jttlich hercz wol von waren schulden clagen
hochs gemute hett wir von yn paiden
dy wyll zimpt mich so langk
das sie nicht entsprungen auf den strassen
mein aug ansah
das sie giengen allen tag als ein gesmirter wagen
eben vnd auch leis vnd vnbeczwungen
das yne die swert
auff die spornn klungen
sich zimpten semliche da wol zwayer ponen wertt
doch so klag ich den summer nicht so sere
vnd solt ich in der stuben sein
da die jungen tretten wol zu preis
den newen gesang
den vns hat gepruefet der der vns wol freuden gan
da wer ich gern vnd lies mich die here
ich vnd auch der geselle mein
kome wir da hin geschlichen also leis
des sagt vns danck
els die ist ein schoenes weib wie wol sie schimpfen kan
ich pin ir holt vnd das ist on laugen
ich mayn also
in meinem herczen taugen
das ich von aller werlt der wirdigkait pin so fro
ich han ir gedienet here von kinde
vnd heut auch in dem willen pin
das ich gern daran blieb staete
mangen tag
wol mich das ich sie so mynnglichen fand
sie ist in meinem herczen ingesinde
die weil get mir schoen hin
wenn ich sie in wolgetaner watt
gesehen mag
so zymme ich mich reicher denn ich hett ein aigen landt
ich gesah nye weib so wolgethan
des muß ich iehen
die sunne vnd auch der mone
gleichen sich ir schoene nicht als ich kan nit spaehen
der mir meiner frawen hulde erburbe
der wisß das wirt mir sein statt
das ich jm ein puchelein erczaig
als ich hewer tett
einem gauch der mein auch nicht wol hin cz'ir gewug
fridelieb so we dir in die zende
der ist der gogelhait so satt
das er will da er sein haupt hin naige
durch mein bette
das im yemant icht versag awe das ims vertrug
esellmut sein vppiglich gereune
des er da pflag
ia sind ir laider newne
die mir das gew verpieten mangen lichten feyertag
wer die selben sind die will ich weisen
das ist engeldiet vnd madelfrid
wilbrecht vnd enczeman der junge
vnd berwein
sigelloch vnd eggerich vnd jener engellram
nun geschliffen sind ir kyppffeleysen
ir glicz ercklinget nach dem tritt
laut bej dem rayen an dem sprunge
sie wollen sein
tummer dann der vnser friderun den spiegel nam
des gewaltes ist vns hie zerunnen
nu sind es yene
die mir der freud embunnen
vnd mir die guten fremdent nach der ich mich offt sene
dieselben newne die sind vbermuete
das nyemant yn geleichen mag
vnd pflegen doch nicht guter wicz
dieselben man
haben es verpfandt sie wollen nu die wirsten sein
ich sahe hewer das ir heubelhuett
den ganczen sumerlangen tag
trugen in dem grossen swebelhicz
ir troyen an
dicker denn ein hant vnd baidenthalben kettenein
also sprungen sie den krumen rayen
zu strewt alda
vil schier hub sich ein zwayen
das ob ir ettlichem ward geschrirn iara ia
engeldiech der gieng bej engelmut
vnd adelfrid bej adelhaitt
wilbrecht get bej der schoenen willen
vnd enczeman
dem jungen dem ward ett enczelieb an seiner handt bekannt
berwein mit seinem gruenen hut
bej dem gieng bercht die was gemait
sigelint tet sigellochtes willen
das sie wol kan
das get bej im vnd eggenburg an eggereiches handt
engelram der gieng bej engellringen
als er ye gert
bej einem schoenen kinde
zu tanczen was fridelieb mit friderunen wol gewertt
die gehellen alle berwynne
an engeldiech vnd willebrecht
die ziehen mit im nicht gleich
so spricht er
wa er sej ersnellen mag es sej ir baider tot
er schlag sie das die sune durch sie schein
sie raufften seins vatters knecht
hewer vor dem mayer friderich
vmb nye nicht mer
wann das er ein schappel trug das was von plumen rott
das versagt er so zu handt yne baiden
nu wisset das
vnd wirt es nicht geschaiden
es wachset zwueschen ym vnd yen ein vngefuger hass
lauffet hellffet schaiden lieber aette
sie fausten in der stuben swertt
das hat alles berwein gemachet
der will des nicht
das taugen vnd vcze bey eselmueten gee
wann sie hat ie jehen sein gepflaette
das sey woll dreissig meczen wertt
rauffens yne das im die swart erkrachett
das man das sicht
ia wenn im das aremucz auff dem haubt nicht bestee
kom schier dar ee sie im das huetell zerren
wann vzc spricht
er slah im einen flerren
durch wange vnd durch zende das zu sterben jm geschicht
liebe mere die han ich nu funden
so sprach ein torpper der hies pere
amelot darczu bedarff ich rates
vnd enczeman
merck es vetter engeldiech vnd fridelieb mein mag
secht ir nicht diese vnverdiente wunden
die gen durch meinen ruesell here
ia muegt ir euch schemen des vnflates
nu ratet an
ich wil heut in eysen hawen als in einen wag
ich wais ir siczen vier an einer zeche
bej zeissellmauer
helfft mir das ichs reche
an im der mich verschroten hatt sein todt wirt ym von mir sawer
ameloth sprach vil vermessiglichen
wer sind die trinckgesellen sein
auß den soltu mir den wirsten nennen
trawen sprach do eggerich sich den will ich bestan
ja gesah ich kaiser nye so reichen
der da wer auff das laster dein
das ich yn mit nichte mocht erkennen
wa ist friderich
meiner swester sun der hebt hewer aller erst an
der soll hawen heut in dem gedrang
so das geschicht
dornach so wirt nicht lange
vncz das man milcz magen lungen vnd lebern fallen sicht
neffe per nu frew dich deiner magen
sprach eggerich die sein so frech
das sich nyemant kan zu yne genossen
nu wais ich das
heut pin ich ir einer der dein laster rechen will
wurd er mir geczaiget da zu prage
ich schriet ine bis duch das pusemblech
ia gesah ich keinen nye so gros
auff den mit haß
mein swert geriet er must von mir dulden saure spill
ameloth las dich nicht verdringen
wer ir ein here
als sie erhorend klingen
mein swert das kennetz alle woll so sein sie one were
so zuhant do hub sich ein gedrenge
von den oden gauchen da
mit den swerten sie zusamen sprungen
so kreftiglich
das ichs mit meinen augen torst kawm gesehen
die weiten gassen wurden mir gar enge
ich wer gewesen anderß wa
lieber dann ich sah die torschen jungen
so zornes reich
sie geparten veindtlich das muß ich iehen
sigelloch vnd eggerich der freche
die liten not
gosprecht von dem leche
berwin vnd friderich die fuenff lagen todt
do ich sah das sie so sere striten
ich hub mich bald hin auff ein flucht
wisset das ich mich damit nit sawmpte
ich was uil schnell
ich forchtet mir wuerd der vmbschnitten da
ich wais woll vnd hett ich das vermiten
es wer mir kumen zu vngemach
vor irn slegen ich den anger rawmte
die warn helle
das ich stercker nye erhoert hie noch anderßwo
swertes sleg vnd auch der helmparten
die waren lautt
fraw suessel darff nicht warten
es ist auch gumppe da erslagen ir herczliebe trautt
da must ich mit fluechten da von yne iahen
da die gattelinge gail
huben auff den schal vnd ir gestossenn
vnd sie ire swert
zuckten von irer schaiden peter lutold amellreich
ja forcht ich des vnd kom ich yne zu nahent
das wurd uilleicht mein vnhail
vberall do begunden sie plasen
der hellff begert
sie geparten alle wol wilden lewen gleich
der weib ruffe must ich dann entweichen
die schriren lautt
sie ziegen amelreichen
er hett fraw sussen zu todt erslagen gumppen ir liebes trautt
secht do vachtens also wunschlichten
do hub sich auff die gassen prait
yederman mit seiner newen treyen
vnd eysenbrech
darczu hohe goller die sie tragen vmb die kragen
engeldich der sprach zu alberichen
ir helfet rechen meine laidt
das geschah als hewer vmb einen mayen
sie warn so frech
das vor mayer friderich ir zwen wurden erslagen
vnd dreissige wunden da sie den abhawen
all durch ir hells
in schedel vnd in kewen
empfiengs tyffe schartenn einer des andern nicht vergaß
alle die mit tieffen wunden da gelagen
vnd gumppe der do ward erslagen
der wirt zu recht halt nymer mer vollrochen
des herczenlait
das vns friderunen von einem torpper da beschah
der vrtail durfft ir mich nit mer fragen
das wolt ich alles wol verclagen
nu allein das do ward zubrochen
ir spigel braitt
do er mit seinem kolben das schoen glas durchstach
in hubehut empfing es weitt scharten
ich wils euch sagen
spies swert hellmparten
damit ward der torpper ein michell tail erslagen
aller erste begundens nach der hillff ruffen
sich hub zu paiden seiten dar
yederman in seinem wammas newen
vnd kolben gros
hellmparte flegel spies vnd mistkrewl lange
die gattelling die zumpten sich so stuffen
er lieff zu foderst an der schar
ia wenn ich yne wol den eysenkewen
vnd adelgos
der slug gar fresse weit scharten on danck
sie begunden hin fliehen wie weit sie sprungen
vber einen pach
ir hirnschaln erklungen
der da das lengst swert trug zu fodrist man yne fliehen sah
da wolt ich nicht lenger da beleiben
ich hub mich ab der gassen dan
da sie zu dem drittenmal zusamen sprungen
ich forcht da
das mir der vmbschniten dennoch wurd mein tail
ich gedacht wie lang sis wolten treiben
perwin vmd enczeman
teufenlichen sahen da die jungen
ich wais nit wes
sie mit einander begunnden das was do mein pestes haill
zuhand begund auch mir mein freud laiden
ich wills euch sagen
do wolt auch ichs nicht schaiden
mir wer nicht laid ob halt die torpper wurden alle erslagen
das sich die torpper all aneinander slugen
das lies ich also hin gan
wann sie thun mir also uil zu widerdries
ir vppigkait
ist so gros das ir die weisen spotten... vberall
das sich doch villeicht mag gefugen
begreiffet er yne enczeman
triffet er yn mit dem scharppffen spies
den er da traitt
er gedranget mich nicht mere da zu rubental
freuden sein mir vill von im versawmet
das ist gut
vnd wurd vns hie gerawmett
von im das muesten wir von im verclagen ich vnd esellmut der hungerkasten
ich muß aber clagen gar von schulden
veber den uil vngefuegen wintter
der vns hat die haiden sere beczwungen
secht des muß der wald nu kummer dulden
hat er im ein laub gelassen nyndert
da die kleinen vogelein vnter sungen
die han an irer freuden widerwunden
vnd fliegen also waißlos an ir nacht beliben
also han ich keinen trost an der guten funden
die mich zimpt die beste ob allen weiben
nu moecht man ir vngnad schreiben mitt gedencken nympt mich michell wunder
nu wa sie die vngenade finde
die sie mir so hastiglichen erczaigett
was ich nu ir diener gar besunder
vnd von recht ir stettes ingesinde
da ich mich auff ir gnad naigett
soll ich also an irn trost verderben
so gesing ich nymer wol den jungen kinden
vnd gepitt nymer gott das er wend mein sterben
soll ich an ir lones nicht enfinden
so muß ich on freuden ymmer winden moecht sie doch gedencken an die swaer
das mein hercz in vngemuete siget
das doch weylent swam in hohem gemuete
seht das machen nu die spraenczellere
der mir keiner durch sein tugent naigett
nu vergeb mirs got durch sein guet
seh ich ir ein hundert von der erden
zwaymen zwaier kloffter hoch vnd herab ein ellen
per vnd jener guendellwein vnd der gar vnwerde
wunttellgos vnd ander jr gesellen
got der muß sie faigen vnd auch fellen engelmair will geuden vnd auch gueften
an dem mugt ir kiesen michell wunder
der verlos ein guten fuß von zwayen
doch bracht er von wyen seine gluefften
on das swenckellschrenckell was dar vnter
wa gesacht ir ye keinen tummer layen
das dem schniczer nymer ser vertailt
der das holcz so eben schnaid in die spurgaelczen
vnd das er verfluchet sej der yn ye gehailett
nu was tregt mich fuer sein huepffehelczen
het er im auch ein handt hingefalczen hewer was ein kluge stampeney
von den gattellingen auff der strassen
hett es nur gewert ein lengere weil
per von pernreut der lieff an ir drej
vnd wolt sich des nyemant haben lassen
da versaumpt er sich an seiner eyll
das im ward ein rimpffenramph gemessen
vor den augen vber die nasen vnd durch sein schrimppffenn
vcze sprach wer soll fur dich die herten ponen essen
da schied er yne vmb von siben rippen
vnd was doch sein mag von zwaien sippenn dar kam mayer friderich salb vierd
er vnd jener gundellwein der frech
wuntelgos vnd holerßwam der lange
doch so was der mayer der geczierd
der traib wunder mitt dem nabelblech
dar kome hildebolt mitt einer stange
vnd sties yne da auff den hungerkasten
das er fiell an seinen nack do hub sich ein schreyen
vnd ich was wunnen voll das ich solt gerasten
do hub sich ein fliehen von den dreyen
das sie nyederstiessen manig ameyen zu den tummen kamen da die weysen
we das sie sich nit lenger ensawmpten
hetten sis nicht schier dauon genumen
yne stiessen sie ir keppelleysen
per vnd hildebolt den anger rawmten
die durch vechten warn dar bekumen
solichs schimpffes mich nymmer verdros
solt es doch wern noch ein iar zwolff stund in dem monde
so belieb dester mer praunner hassellnuesse
die sie nemen den vil wolgetanen
bej dem tancz ausß ir schluckenfanen nvn ist der kule wintter hie
des verdreusset die iungen zu den alten
awe was wirt den kleinen vogelein
ir trauern das ward fester nye
doch hett die haide ir rosen fuerbehalten
also das sie in dem mayen wider schinen
den kinden sing ich meinen gsanck
das wirt an dem feyertag ein opffelltranck
ee das sis gelernen
wann sie singen mein geplecze gernen
auff der linden ligt ein mail
das sie gruenes laubes gar ist on
dauon nu die nachtigall nit ensingett
wirt sie mir so bin ich gail
die ich da main das ist die wolgethane
die mir mein gemuet offt ringet
woll ir das sie selig sej
wer sie mynnet der beleibett sorgen frej
sie ist vnwandelper
weitt garten tut sie ruben lere
des ist noch wol nicht ein jar
das ich sie sahe vnd frawen uil genueg
da beguend sie mich schoen gruessen
auff mein trew das ist war
sie gab mir zu kauffen in dem kruege
damit wir die menschait gepuessen
doch must ichs zu jungste sagen
ee ward wund sleg auff mein handt geslagen
das sie sie zu eren
ward mir riczenfut mich auch sengeren
kinder hebt euch alle dar
in den mayerhoff zu vedellmuten
do verwann ich mich der messenye
do kumpt jener engelmair
friderun vnd in der gassen tutt
wendel vnd ir swestern alle drey
haltpurgk ein vil schoenes kindt
zutell vnd ir mwemen tochter irmelind
trauten swester breid
spilt mit eppen vmb ein vingerreib
das es durch sej schoner knecht
new schuh duerchell hat gemacht
vnd uil mangen feyertag hat versawmet
seht das neydet adelbrecht
wann er spricht er sej damit geswechet
das sie im sein gassen het gerawmet
des gieng ir uil grose not
wann er kewt sie teglich fuer schoenes brot
das must mich sere erparmen
soll ir fuß bey fremdem fewer erwarmen
hett ich vnterweilen die wall
so kuer ich mir die schonsten zu einer frawen
der ich mich doch nymer will verczeihen
fert sie hin gein rubental
so las ich sie manigs wunder schawen
einen offen den will ich ir leihen
anders ist es alles blos
ich muß haißen armer leut haußgenoes
doch ding ich mir zu lieb
vnd die schoenen mir zu einem weib telkornn
winter deiner kunfft der trawret sere
alles das in freuden was
das zwingstu mit gewalt
ja hat dir der maye wenig ere
wa nu plumen vnd auch gras
vnd laubes reicher waldt
den hastu enterbet manger wunne
nu hat nyndert vogelein kein fristung vor der sunne
da es sich verpergen mug
vnd geraiteln seinen flug
das en yne des nicht gunne des clag ich der kleinen vogelein swaere
vnd die lieben sumerzeit
die muessen zwungen sein
ich solt klagen das die seldempere
mir so wenig freuden geit
sie hat das hercze mein
gar beraubet aller guten ding
mich enhilfft laider nicht was ich ir fuer gesing
das verstet sie nicht fuer vol
mir ist we das tut ir woll
mein laid das wigt sie ringe mitt gedencken treib ich michell wunder
koem ich zu der guten hin
was ich ir wolt sagen
koem ich zu ir so pin ich besunder
one wicz vnd on synn
das ich sein muß getagen
mit gedencken kan ich nicht erwerben
sie lest mich in liebem wan vnd on trost sterben
das sie darumb nicht enwais
susse mynne mir gehaiß
ich sulle nicht verderben ja ist sie meines herczen gar ein fraw
vnd gewaltig vber mich
das ich leb wie sie will
owe das ich ir so wol getraw
vnd sie nicht verkeret sich
mein not ist ir ein spill
ich enleb nicht wann des guten dingen
aber jener amelreich der lat mir nicht gelingen
dez kumpt nymer auß irn orn
er hat offenlich gesworn
er woell mich verdringen we wer hat im ye das recht gegeben
das er will gewaltig sein
der guten vber mich
ia mut mich sein vppiglichs leben
er vnd jener gundellwein
die sprinczensprenczen sich
vnd ir sporn die sind waech gespengett
des muß man yne weichen da der tancz ist vmbgedrenget
so mag ich des nit verlan
ich sehe ir gnappen an
we das es got verhengett zippellzehenrippolt nach der geigen
wandellieren hin vnd here
des sein sie maister gar
sanges hoert man sie uil selten gesweigen
wuntelgos vnd williger
die meren yn ir schar
vnd der jung ber von bernreute
des mag nyemant nicht gewynnen vor der hirsenheut
die ist geschoppet eysens voll
dauor ich mich huten soll
vnd alle weis leute ir gnappen trawn ich nicht erleiden
der uil oeden ganczen frech
we das yn nyemant wert
in dem gew muß ich sie offt meiden
vmb ir vppigliche gepreche
uil gar wer ich verczert
wee was ich der oeden ganczen funde
die nicht ruchten ob man mich zu einer sele punde
darfuer gebens nicht ein ort
so gesprech ich nymer wort
ob ich yns auch nit gunde gaeselhere nu blanckell dein tambure
sich hebt aber ein vmbswaifft
von torschen pawernknaben
der will ir keiner sein ein pawer
spannbrait affteraiff
yr waibel muß zen haben
waisse groeppell brait gesteppet
dorauff liechte gugenger zu wunsch wol geneppett
getuellet vmb den kragen
krumpp ir har vnd hele geczwagen
das es hinten reppett mocht ich einen grantwerren betrachten
als ich etwo hie beuor
ir etlichem tett
der mir koeme zu newen genechten
vnd mir sang sein kirnkorn
dem geb ich was ich hett
doch ensoll sie des nicht belangen
es wuerd noch ein wollff mit solichem raiczel wol gefangen
der verwuesten wolt ein landt
wuntelgos verschnaid ein handt
das sie im must hangen eppe wolt ims pald haben geczucket
der ward zwaier wunden wundt
zem lancken durch die haut
seyt hat er sich ymmer mer getucket
des bewainet kunigund
sein herczliebes traut
wa ward ye kein gans so wol verkauffett
vnd so kluger schimppff geschimpfett vnd so wol gerauffett
vnd so manig gauch verschniten
zwar es wer nicht gut vermiden
das vnd do ich sie tauffett herczog fridrich ich bitt dich sere
durch dein hohe wirdigkait
nu stoer ir volles neste
tustu das ich frew mich ymmer mere
der mir heut das mere sait
wie gern ich das weste
herr gott du solt sein nicht verhengen
du solt nymer mer kein jar ir faiges leben lengen
vnd vergib mir meinen neid
nym die jungen bej der zeit
ee das sie das anfangen das hasen laid was mir sender swaere
von dem winter ye geschah
der hett ich vergessen
nu ist er herwider kumen wem ist er nu werd
wol ich sein empere
wenig freuden man da sah
da er vns hett besessen
ia furcht ich er woll vns hewer aber thun als verd
laub gras plumen vnd vogelein gesangk wir jm zinsen muessen
dabej clag ich ein ander laid
vnd adelbiges vppigkaitt
das er spricht er woell mir des hercziglichen puessenn
wider sein huld
keiner ding ich began
on das ich kunigund
gab ein schappell vnd sie mich ain wenig lachet an
vmb dieselben schuld
pin ich seiner huld an
verpergen er nicht kund
seinen zorn zuhandt sah ich das ich hett missetan
zuhandt er nach dem swert graiff sein zorn was on massen
in den knopff vor grim er pais
er hett eins mut des ich nicht wais
ich wer todt hett yn herr per vnd amelreich da gelassen
gott danck egerichen
vnd sigehere dem fromen knaben
diesen vnd jenen baiden
das sie yn habten wann er gab yn baiden uil zu thun
er sah so moerdiglichen
kawm mochten sie yne gehaben
von dann so must ich schaiden
ab dem plan do er mir drot zu reissen als ein hun
sunder laster mir geschah ich han mich veraynett
kumpt er mir allein zu
es wais nicht recht was ich jm thue
ich schlag das yn sein alte muter waltpurg vmb yne waynett
ich clagt adellopten
mein laid vnd dise nott
das er mir so offt drott
ich sprach freundt nu macht yne weis das zymmet mich so gut
ob er es heben wolt
eins slages ligt er todt
die seinen dicken troyen rot
kan im todes nicht gewegen noch sein schnierhut
vmb ein swert ich mir began ich ward zornes rasse
seit ich im hinein engegen tratt
vnd ich fraw kunigunden bat
das sie durch ir zucht zu mir vnd adellopten zasse
zucht die ward jm tewer
es halff kein flehen noch kein pete
er sprach yn must rewen
kecker leib vnd heldes mut vol zorns er da was
o hey wie vngehewer
schleg er mir vnd ich im tett
den lengken sporn newen
schriet er mir das man die stuck auff dem krais aufflas
zuhandt ich jm hinwider slug das helcz vor seiner hende
das es im noch krumes statt
er wais nicht recht wie es jm gatt
zwar ich swer im vnser paider fechten hat nicht ende
dort an jener leiten
da er offt hasen jagt
mit achten seinen hunden
da will ich im wider dran ich find yne troyen plos
will er mein da baiten
mein dinst ist im widersaitt
ich slah im ein wunden
das man werckes in yn schoppett zehen fewste gros
ach vnd mocht er nicht vertragen das mich die maid anlachett
zwar ich thu jm lebens puß
es ist ein ding das wesen muß
trucz vnd tracz das keiner ein suenung darvnter machet
will er nicht betrachten
was jm schadens widerfur
da zu pernreute
da man jm den wachtel steig hin durch die zene straich
will er des nicht achten
loes ich im die leberschnur
ab der vehen haut
er gedringt mich nymermer in meinen vmbekrais
ich geding hinfur wol mit seinen magen
was schat im mein vberfall
zwar mich frewet rubentall
der fuerst friderich vor im vnd mangem oden kragen
ja will ich sein warten
da er mir nicht entweichenn mag
begreiff ich yne allein
ja schlag ich yne hinten auff mag ich sein vornen nicht han
ich trenn im sein swarten
vor der schaittell vncz auff den nack
mit trewen ich ims mayne
ich slag yne das er vor mir vmbtreibt als ein scheib muß gan
was hillfft yne dann sein troyen rott sein schiferhut die baide
die hat er keinen gelan
so will ich yn greiffen an
kunigunden lachen kumpt im noch zu grossem laide
furst in osterreich
vergib mir disen argen haß
ich traw sein schier gepuessen
gein got mocht ich sie alle erschlagen die mir tun sende laid
wa fund man ir gleich
die von tag zu tag ye pas
zippffendt mit den fuessen
sie solten holpoldeyes pflegen wer gab yn die wirdigkaitt
das sie in der spillstuben hoffetanczen kunnen
wuntelgos vnd berwein
die wollen tanczes maister sein
nu geb yne got geluck darczu nicht mer denn ich yne gunne
was ich solicher noet
bej meinen zeiten ye gewann
doch ist das ein swaere
meinem herczen dem meinen herczen schuff gros vngemach
eya was zornes roete
vnd grymmes swaisse ab im ran
das er gewesen were
vber mere do er der maid iren spiegell prach
den hett sie gezieret woll mit gold vnd auch mit seyden
nymer werd im sorgen puß
dem mann der im den tencken fuß
so eben sucht vncz er yn fandt vnd schied yn nit von paiden
nun wart wie es wannet
bej dem tancz zu zeissellmawr
vnd wern ir funffhundert
im tullner biet vnd zwir als uil auff dem weiten marchfelt
vnd wer denn gemannet
manger trauten ir gepawr
vnd solten sein gesundert
von egenpurg vncz hinauf gein lincz hetten engelmairs gelt
so wolt einem zymmerman als mein aigen erben
vnd was ich han zu rubentall
...
das er in hubschs stelczen schnidt vnd wolt ich noetiger sterben der han oder des kuebels veberlid
mann hort nicht mer suessen schal
von der lieben nachtigal
seit der vngefuege winter kumpt
jarlang sicht man perg vnd tall
paide traurig veberall
das hat yn der reiff kalt gefroumpt
wunniglicher blumen schoen
sicht man nicht mer dringen
noch die kleinen vogelein
hoert man nyndert singen
lieber may du must fluechtig sein las dein wurczeln fruchtig stan
heb dich bald von im dan
er benympt dir plumen vnd auch laub
sein gewalt muß zergan
er salbt anger vnd den plan
den nympt er kreftiglichen raub
may so las deinen tror
wurczen das sie recken
reichen blumen schein empor
vnd die haid decken
das stet wuniglicher vil denn vor solichen pluten ist geleich
ein raynes weib gar mynigleich
die ere staete erfristen kan
die pluet als der may reich
in irem herczen sicherleich
wol im ward dem sie irer mynne gan
dauon kumpt vns suesse frucht
weib soll nyemant swaechen
weiplich weib vnd mannes zucht
kan die mynn machen
weib sein aller creatur gemach wolt die liebe frawe mein
mir thun bernde freuden schein
so wer ich zu der werlt ein selig man
fraw las dein zwingen sein
ich bin aigentlichen dein
des solt du mich wol genissen lan
rayne frucht las deinen zwanck
waistu was mich zwinget
manig vppiglicher gang
den die welt nu pringet
das macht mich an meinen freuden kranck wer nicht trittelltreten kan
als zu einer henn ein han
der bedarff nicht fragen in das gew
als er wirt gekapfet an
als er sej ein wilder man
vnd muß sein der ganczen vnterstrew
zipffelzehen schocken dar
streichen mit den fersen
wer das kan das nympt man war
dem kan nyempt gehersen
das brufett alle mein herr her engelmair dennoch habens einen sitt
wer dem rayen volget mit
der muß schreyen haya hay vnd hay
den so pumpert yne der schmid
auf einen kuebell vberlid
do hebt sich ein newer torpelday
engelmair der teret wol
gosprecht der kan pfeyffen
in ein holcz das ist nicht holl
do hebt sich ein schleiffenn
nyemant weiser an iren rayen soll eines tags kam ich zu yne
gar nach meinem vngewin
da manig toerpper auß der kirchen drang
do sprach einer vnter yne
secht als lieb vnd ich euch pin
das ist der der den gesmirten wagen sang
zwar er wirt sein nicht erlan
oder er wirt gestrichen
ich sahe yn gar schiems an
vnd wer auch gern entwichen
wider meinen danck ward ich bestan ich tet als ein fluechtig man
einen dicken rufft ich an
herr hellffet mir auß diser not
er sprach ich wil euch bej bestan
vnd was ich gesellen han
ich wolt ee vor euch ligen tot
mir gestund mit hillffe pej
per von bernreute
was halt aber eysens sej
in der hirssen heute
dennoch verlos ich seiner vinger drej meinem hellffer dem was laid
er sprach nu sei got geclait
das ich es nicht weste ee vmb ein har
herr nu seit vnuerzait
mein schar die wirt schier zwir so brait
da gedacht ich nu han ich es gar
geswinder flucht mich nicht verdros
da die toerpper brachten
zuberstangen flaschen gros
haya wie sie fachten
ich wais nicht der meinen kunst genosen ich kam nymer mer hinwider
treten sie die werlt gar nyder
mit iren kromen gengen die sie tund
mir gab auch ir keiner sider
das ich einen polcz gefider
mir was lieb das ich nit da bestunde
alt vnd jung sah man da
die zu dem streit drungen
sie schrirn all wa ist er wa
der da hat gesungen
ee ich floch ward ich wol halber graw der schilling nvn clag ich die blumen vnd die lieben sumerzeitt
vnd die wuniglichen tag
dabej han ich ein klag
die mir teglich mange freud hat benumen
das ein weib so lang haltet wider mich jrn streit
der ich uil gedienet han
auff gnadenlosen wan
ich kan meines willen gein ir nicht zu ende komen
seit sie nicht enhat
in irem herczen weibes guet
vnd ir doch darvnter dienen lat
wer den kummer nicht enmuete
mich wundert das mein singen vnd mein dinst nicht verfacht
was ich gesinge das ist geharpffet in der muel
sie vernympt sein nymer wort
spricht jener willehortt
stain in ir ore das si'z... ich nymmer verneme
sprecht ob ich sein veindt darumb nicht wesen soll
der mich so besweret hatt
vnd mir fur jr hulde statt
er soll wissen ich finde es so das ich im es geram
von den freuden sein
wirt ir hercze gar verserett
per vnd granelieb vnd hildewein
haben mein gluck da verkeret
es wirtt ir ettlichem ain versnites muschelein
disen sumer warens alle drej an sie verkoln
das sie einander trugen has
doch pot sie es einem pas
mit geperde das was nicht der zwaier wille gut
wern sie zu kirchen solt ich sie von dannen holen
sie belibenn lenger dort
granelieb vnd willehortt
da gelag auch leicht der hilldeßwein hoher mut
meiner arbait
haben sie mir vill geprawen
ir sult wissenn das auff meinen aid
sie sollen mir desselben wol getrawen
es schadet der zu lange friste den tumen vil vertraitt
ich han yne durch mein zucht zu lang uil vertragenn
das mir nicht zu hillff kumpt
vnd mir wenig gein im frompt
ich enkund ir hulde nye erwerben noch irn grus
ich mag sein mit gesang alles nicht erclagen
was mir laides widerfert
mir ist sein also vill bescherett
mir wolt die selde nye gefolgen einen fuß
wa ich landes far
da lest sie mich altersayne
got vor vnglueck mich bewar
mein glueck ist wider sie zu klein
von disen schulden han ich diese laid herr engelmar
seit von ewern schulden friderun irn spiegel verlos
ist vnpildes vil geschehen
das ir gnug muessen iehen
das vor mangen joren soliche ding nye geschah
laster vnd auch schande die sie nye gein euch verkos
vnd noch nicht verkiesen will
ewers schimpfes was zu uil
das die hend erkromen die die spigelschnur zubrach
die sie selber flacht
an gold auß glanczer seiden
sie was manger hand seyden slacht
ia was sein zu uil von euch zu leiden
ewer gogelhait euch von jren synnen bracht
ich was ye den weiben holder denn sie mir sind
wa ich des engelten soll
das zymett yne nicht woll
awe das die lieb nicht gleicher wag pfligt
dise rede ist zwuschen mir vnd einem weib wol schein
die ist mir nicht als ich ir pin
also get mein leben hin
es ist on recht wa lieb nicht gleich wigt
da die liebe pflag
hie beuor gleicher wage
da hett die mein nyndert kraft
nyemant mich der mere mer frag
ny hatt sie scharten hinnenfuer vncz an den leczten tag
do man mannes mynne gein weibes mynne wag
innerhalb des herczen tuer
do wag mannes mynn fuer
nu kan sie gein rainer weibs mynn nicht gewegen
nun wais ich aber wen ich darumb zeihen mag
wer die warn schuld hab
zwaier ding get vns ab
das wir mann nicht staete sein vnd rechter fur pflegen
die gleich trag
gein der herczenlieben mynne
ir sult wissen was euch yemant sag
er gewan nye herczenkunnigin
der er wirbet das er weibes mynne vnd guten weiben wol behag
reiner weiber mynn tewrett werdes mannes mut
ob ir will gleich sagt
da ist ir baider seligkait
wol im der seiner zucht gein den weiben wol huten kan
eerengerende mynn ist yne baidenhalben gut
wol dem herczen das' do traitt
dem wirt seiner arbait
wol gelonet das soll mercken ein yglich man
seit den weiben holt
gein den hercz vnd augen lachen
ir sult wissen aller kriegen gold
kund ein hercz nit so fro machen
als rayner weib mynne das ist ein freuden werder solt
alle creatur die der hymel hat bedacht
vnd darczu die erde traitt
hand nicht hoher wirdigkait
denn ein raines weib vor ir ein gefierter man
do die bej einander ruend ein gancze nacht
das ist der mynne lanczen ort
sie verwundet hie vnd dort
zwueschen zwaien lieb mag da sorgen uil ergan
senigliche not
mag die lieb wunder machen
liechte augen nach der truebe rot
sunst vnd so mit myniglichen sachen
sie wundet mangen das jm senfter wer ein ringer todt
nymmer mit gedencken wirt erborben weibes kindt
dauon sprech ein man einczeit
das im an dem herczen leit
vnd versuch ob es dy mynnigliche tue
wes es im gedencket das ist im uil gar ein windt
sie vernympt sein nymer nicht
dauon ist er gar entwicht
da gehoeret vnterweiln gut gerune zu
es ist on masse gut
wer gein frawen tar gesprechen
der verkeret offt steten mut
vnd mag im sein sorig wol zubrechen
das rat ich iungem manne der gern das peste tut
ich bin einem weib noch uil gar on masse holt
herczenlichen here gewesen
an sie getrau ich nicht genesen
nu sind fro die leut vnd merckend mein klag
solt ich gein irn oren sprechen das alles ich wolt
das doch guten fuge hatt
vnd nicht an ir ere gat
vnd doch wol gein ir geschee wer ich gein ir nicht ein zag
wenn ich von ir pin
so han ich uil guter synne
kom ich zu ir so bin ich on synn
das sind alle herczenlichen mynne
gar an sprechen mit gedencken get die zeit dahin
hochgelobter fuerst an trawren herter denn ein flins
ir hab mich behauset woll
das euch got vergelten soll
ich empfing so reicher gab nye von fursten handt
es wer alles gutt wann vmb den vngefuegen zins
des die kinder solten leben
soll ich das zu stewer geben
so ist es zwuschen mir vnd meinen freunden schiere pfandt
vil lieber herre mein
ir sult mir den zins geringen
das ir ymer selig muesset sein
ewer lob das will ich gern singen
das es von hynnen muß hellen vncz an den reine sand polkten almusen
o we winter
wie du hast beczwungen
das dein kelt
mit gewalt nyemant verpieten mag
die kleinen vogelein hewer sungen
die han geswigen mangen sweren tag
zwar dein swinder
alten vnd auch iungen
nit gefellet
zwar das sie vil dein vngefueger krag
da das new laub ee was entsprungen
des hagstu nu gefullet deinen sack
schawet an wie bar die pawm sind
ir wuniglichen klaider
die der may yn hett gegeben
zu einer newen watt
reiff vnd windt
das habens aber laider
in ir leben
das aber manig hercz in trauren stat
mich muß wunder
han besunder
wie er es also gar verderbet hatt
also zwinget
mich ein ander kumer
das mein gesangk
der weld wil nicht mer gemain sein
mang leut haben mich des tummer
warumb ich selber swende das lebenn mein
was mir bringet
winnter vnd auch sumer
ist so kranck
ich eine muß verdulden dise pein
ettwo hies ich woll ein frumer
ee das verslossen wurd meiner freuden schrein
wer mocht nu so rechte mir
ymer wider gewynnen
das ich wurd der jungen
wider gar gleich
solcher gir
der mocht mir ny zu rynnen
nu pin ich zwungen
als ich nye wurd an keinen freuden reich
secht dar wendet
vnd vollendet
nyemant denn der furst fridreich
herre mein
vnd toerst ich dich gepitten
einer bete
der du mich solt durch dein gnad gewern
nu vernempt mit adellichem sitten
ob ich so kluger ding wol gern
latt mich sein
als ich ee han erliten
an menger stet
da ich uil wenig hort meiner ern
da die torpper mit irn gailn tritten
geschockett hand ir keiner wolcz empern
er wurff einen fuß dorthin
als im sein nicht bestuende
vnd zuckt yn denn pald herwider
dem andern tett er alsam
wa ich bin
so pin ich doch der nuende
auff vnd nyder
far so ferr so pin ich yne gram
vmb ir schmaehe
ich gern saehe
vnd fuern sie alle vber des meres tram
wer nu clug
tancze wol schawen
vnd ein ding
des warn ee die weisen vngewan
nu haben es die jungen auff geprawen
das man ein newes mere sag dauon
da ist genug
junger mann vnd frawen
mein geling
muß da greisen sie thun mir gedon
die da mit dem pflug selten pawen
die wollen rayen auff des mayen lon
friderun
kauft ir des guten dings auß der krome
seitt die fart
ist alle sampt durch deinen willen gar
uil manig walleberuen
mit seinem ram
hat gespart
sein gogellweis vncz ob er kome dar
sich das tichtett
vnd auch richtett
nyemant wann mein lieber engelmair
wer nu haben
woelle reiche schawe
der soll kumen
gein potenbruen auff einen anger dar
der ist vmfritt mit einem weiten awe
darauff so kumpt ein gancze newe schar
er ist vmbgraben
mit einem reichem paw
vnd vnbenomen
bey der sunnen brait vnd lenger gar
dorauff so kumpt uil manig edell fraw
vnd pawrn diet ein vngefuege far
die wolen breis
mit tanczes rume da beiagen
auß dreyen grossen gepieten
das sie waern wol ein landt
sie sein nicht weis
vnd torst ich es gesagen
sie wollent sich des nyeten
das sie tragen verhauecz gewant
vnd das sie hacken
durch die packen
zwar ich schnaid keinen mit meiner handt
giselbrecht
hastu die haut beraitett
so pumper drein
das man es hoere ein grosse meill hin dan
wart wo man einen fan dort here laitett
herr engelmar vnd mein herr engelwan
die geigen secht
die sind gar vnbesaitett
dein groesser sein
dein leut betoer du solt vns nicht enlon
es wirt uilleicht das velt noch hewer gepraitett
das man die roten gabel gaffet an
dort sih ich der tullner fan
die furen einen spiegell
dar vnter gett ein goettin
das ist mein fraw friderun
mich trieg der wann
sich hebt noch heut ein gigell
wer da gewynn
der werff sein flust vber einen zawn
die auß dem vorst
die haben getoerste
ir goettinn bringen vnd mangen walberun
nun stet vmb
vnd lat vns recht schawen
wer die sein
die dort here mit dem plaben hymell gende
den wirt uilleicht ir schedell heut zuhawen
das sie sein gar in afterrewe stan
sie sein so thumbe
vnd torsten sich ir frawen
sie geben schein
ir spere das ist mit einer van gesandt
sie haben leicht ein ding in selber geprawen
das sie sind fuerpas alle leut erland
so kumen denn die ab dem marchfellt
mit einer garb
die soll wir veberdreschen
das sie werden gar ein stro
an aller schlacht melde
rote farb
geit am hubschen
mangem das er sein beleibet gar vnfro
so das geschicht
ich han des pflicht
das noch gelig ir ettlicher dro
die schar
sich alle hat gesampt
sich hub ein tancz
der was noch belder wenn rosses lauffes weitt
die goettin auß dem vorst die was wol geamt
sie was die schonst da vnd offt seitt
herr engelmar
gar uil darumb grißgramt
sie wer als glancz
die bej im saß zuhand hub sich ein streit
ir ode kragenn wurden vast verschramptt
da slugens oberhalb flarren weitt
sie tailten do
herrn almusen von sand polken
die auß dem vorst
die hetten pas mit schonhaitt wol gesigt
slugen so
uil mangen faisten trollen
durch sein borst
da sah ich das das recht gein recht wigt
ein torpper der schray
nu we mir we
was myner grimppell vinger vor mir ligt
ich wen das
der spiegell wurd geczaisett
an der stet
noch kleiner denn ich engelmair zubrach
mangen oden gauch sere fraisett
da er die wunden gein jm wallen sahe
vmb den haß
uil manig maid ward verwaisett
wer es tett
ich main das man ir zwainczig toter sah
vnd haben die nu alle wol geraissett
so sej es mir ein kleiner vngemach
engelmar
vnd williger die sprungen do zusampen
die wolten haben
den vorst vnd tullnerveld erwert
sie waern bar
vnd slugen durch die wannen
do ward
einem hubschen stelczer her sein todt vil schier beschert
von seinem hauß
in einem vaß
er toter hin gein zeissellmauer fertt der pflug
die liechten tag beginnen aber trueben
von des alten winters zeitt
seit sein zwingen nyemant vnterstett
nun will sich in der stuben freude veben
von den jungen wider streitt
den ir laid nicht gar zu herczen gett
tanczen rayen singen woll
spitellslahen prittellspill
jarlang wirt die stuben der oden gauch so uoll
das sich menger mit der achsell weitter dingen will
sich hebt ein wunderlich gepere
von den gattelingen gail
zuhay wie dauor gesungen wirtt
ich pin yn durch ir gogelhait gefere
zwar ich wunsch ir keinem hail
wie mich doch ir manger nicht verbirtt
recht sam jener gundellwein
der nu auff den zehen gett
sam im dient das land von vngern an den rein
vnd ichs mit dem kunig erczeug das im sein nicht bestet
sein vater was ein schneider mit dem pflug
wauon er denn edel sej
des kan ich nicht gewissen fuerwar
er traib die gogelweis gar vnfuege
er was seiner drischell bej
damit er yn neret manig jar
o we armer hoffesitt
das dein manger nicht empirt
der des wenet man ziehe stete den offen mit
laidiger gast ist kurczer freundt so hat gemach der wirtt
wenn er sein raide loecke windet
so will er es alles sein
so die glungken glangken vmb den kragen
in senftem mut man sie selten findet
wuntelgos vnd gundewein
wollent diesen winter nyemant nichtz vertragen
sie versluenden wol ein landt
des sie zimmet oder mere
dauor huetend sich hildebolt vnd eberczan
vnd von bernreut ein heldt das ist der junge bere
ich kam zu der gaetteling geuden
do vermaß sich gundelwein
das er allein ir drej wolt bestan
wuntellgos der sprach auß hohen freuden
sweiget lieber vetter mein
ir mugt mich auch wol mit euch fechten lan
so sie schierst kumen here
so hebt auff ewern alten has
es sej hildebolt oder der junge ber
zwar es muß von meinem swertt ir schedel werden naß
gundelwein nu hab dir des mein trew
vnd kum ich den dicken an
er wirtt durch das kettenwamas geslagen
erraich ich yne ein wenig fuer der knve
durch yne muß ein strasß gan
das man fuer hin nahet mit einem wagen
waistu nicht was er mir tett
do man hewer zu tancz gieng
vnd man mir den laitstab empfolhen hett
das er mir zu tracz elsen nye getanczen lies
wuntelgos so las dich nicht verdringen
ich wil heben einen schall
das mir nye so wol zu mut was
sausa wie die finger muessen springen
auff der strassen vberal
als die hewschrecken in dem gras
sichstu nicht mein newes swertt
wie das schneidet vmb das ortt
es ist wol drey vnd dreissig meczen wertt
kom es an ein ganczes here ja sie wuerden alle ermortt
hiemit sull wir dieser rede gesweigen
lassen wirs also besten
gee wir zu der freudenreichen schar
trett wir mit einander nach der geigen
sein ir drej so mach wir zwen
das ir keiner nymmer here gethar
wolt got vnd komens here
das sich wol gefuegen mag
hildebolt vnd eberczan vnd jener ber
was sie an vns gewynnen das stossen sie in iren sack
zuhant do huben sie ein ridefanczen
wuntelgos der sang ine vor
dar kam hildebolt vnd eberczan
gundelbein verlies uil gar das tanczen
er lieff gein yn fuer das tor
nach dem swert graiff er so zuhandt
do was hildebolt beraitt
vnd verstall jm einen slag
das sein ort den klingen riemen nye verschnaid
vnd der dawm salb fuenffter auff der erden lag
wuntelgoß der kome mit einem gestoß
der sties nyder siben kindt
ee er sich verrichtet fuer die tuer
er begraif den einen bej der gros
er slug dar als wer er plindt
er want das er seinen gesellen verluer
do ward im sein rueck entrant
mer dann zwayer spannen lanck
gundelwein sprach gesell hab ymmer danck
das wer wol gefochten hett ich wider nu mein handt
hildebolt der warff sich gein ine vmbe
als ein wildes eberswein
das da wuetend vor den hunnden gett
fraislich stunnd der frech tumme
we mir we sprach gundewein
das den schaden nyemant vnterstet
vnter des do ward ein kracz
hildenbolten durch die zene
das er auff der achsell hett den widersacz
er ist nu iungen maiden hinfur ein poese spene
der von bernreut kam geloffen
der was einer elen weitt
vnd trug ein verporgen stahelnapff
vppiglichen kam er zu dem hauffen
er erczaigt da seinen neidt
dar kamen pawern uil der vberklaph
secht die schieden alle da
das nur einer ward erslagen
ob dem allen schirens alle jaraia
stett auff hoher laid lat vns disen doch ab dem weg tragen
do sah ich wunderlichs haußgerueste
mangen vngefuegen spies
hacken hawen stangen vnd auch spere
maid vnd weib die slugen sich zu pruesten
vmb den grossn widerdries
da ward laider nicht gefochten mere
ey wie luczel ich sie schied
wann mir was von schulden laidt
das der schimpff ein wenig pas da nicht geriett
awe wes ich gueczens verlos ee ich von dannen floh vnd raitt die vnsynnig sampnunge
nvn rewet mich der waldt vnd alle die haid
vnd darczu der kleinen vogelein singen
der kalt wintter tut vns vil zu laide
der will vns mit seinen panden zwingen
mein darff auff dem anger nyemant warten
lassett alle blumen farn
wir sullen vns mit freuden scharn
jarlang in einer stuben warm
da sing ich euch von meiner engelgarten
ir last die torl vngepaere treiben
die kunnen nicht wan gueffen vnd auch ringen
so will ich ir vnd allen guten weiben
das peste gern sprechen vnd auch singen
wunschet das mein gesanck ir muß gefallen
das ich den losen angesig
vnd der schonen bei gelig
der ich mich nymer mer verwig
die ist mir ein wandel vor in allen
vns kumpt ein synnlose sampnung
der ich auch zwoelff vnd noch mer will nennen
der hebenstreit von hohenfelt der junge
vnd amelung den mugt ir wol erkennen
wallenbrecht vnd wellenbrecht der lange
ysolt epp vnd engelhart
vt vnd vt vnd eysembart
aigenprecht vnd magenwart
die thun mir laid ane meinem anefangk
nun wais ich einen der sich sere vleissett
wie er mich beswaere an engelgarten
ja wais ich nicht was er der guten weisett
im mag geschehen als jenem durchellharten
den ir muter mit der pfannen slage
hart an seinen druessell slug
das er lueczel ye gewug
on das ers von hynnen trug
dauon huet er sich vnd mein herr her valche
sie fragen wer sie sej die seldenreich
von der ich hoflich han gesungen
sie lebt on allen wandel sicherleichen
das kuend ich den alten vnd den jungen
sie ist jn einem krais der ich muß dienen
von dem pfat vncz an den sand
von ellsas in vngerlandt
in der eng ich sie fandt
doch ist sie zwuschen pariß vnd wieyen die creuczfart
winter dein vnsenftigkaitt
laid vns allen bringett
singet nymer nachtigal
schal der kleinen vogelein ist geswigen
zaiget vns inder die rosen rot
not sie hat beczwungen
sprungen plumen manigfalt
walt hat seiner newen klaider nyndert
wer ist der
die swern zeit
leit bej lieb allein
hat er freuden vollen ratt
die sind im gemain
das wer ich
wurd mir paß
mir von der
die sere bekrencket mich
fraue durch dein gute gar
par las mich von sorgen
porgen soltu freundlich leib
weib sind vnterweilent nit gesuenet
mynnet einer steten mut
gut ist im behalten
alten soltu fraw mit mir
schier mir in sendes herczen schawe
ob ich lob
dein stetigkait
laid mir gar verswuende
das thun ich on allen haß
wenn ich freude empfinde
mir wirt wol
freud mir dir
mynne mich
mit dir veraynen soll
ringer liebe meynen last
hastu gein mir willen
stillen sultu meinen qual
wal hastu mich zu toeten vnd auch neren
sweren wil ich dir mein staete
baet ich vppiglichen
weichen sol dein helffen mir
dir gib ich das recht wann mein geding
ligt zwar
gar an deinem trost
last mich nicht dein guet
ach so wuerd mein freude swach
dauor mich behuet
las mich sein
mit dir fraw
engelmair
furfar vnd berwein
stet in des mayen zeit
geit ine got ein rewe
new wirt des dorffes schar
war nym ich wie sie sich außberaiten
laiten sol herr iremper
herr das creucz schoen
loene liebe eselmut
gut hat jm gegeben solich geraete
das er pas
denn ander knaben
haben will die zoye
des des acht ich nicht vmb ein ves
an sein dicke troye
tut mir laid
vnd sein hutt
die im hie
noch dort nye kein swert verschnaid
ymmer muß er sein verczert
wert er sich nicht zwayer
mayer fridrich drot
tot muß er von seinen handen fallen
allen sej in vor gesaitt
laid will er yn machen
lachen muß sie verlan
gan sicht man yn on sein greusen nymmer
seit der zeit
als ich yne sah
prach mein freude swinde
er ist mir als jener ber
der mir einem kindt
tet ein laidt
an der stett
da man schimpff
durch gelimppff nicht wol vertraitt
einest kam ich zu einer stunde
kundt ward mir ir weis
greis sah ich mangen man
gan als er den teufell wolt verslicken
schicken begunden sie ir here
wer sie alle trugen
klugen schimppff sah man da woll
vol so ward der anger also gemain
da kom also
herr erkenbolt
wolt er sie nicht meiden
zart man jm sein hauptswart
secht das must er leiden
er vergalt
dennoch mer
denn sein mut
durch gut im vor geczalt
wuntelgos vnd tragenher
her von kuenigsteten
reten fraissiglichen da
wa ist nu der fies von zeissellmauer
sawer wirt jm dise fart
zart er meinem bruder
mueder hauben vnd auch har
zwar ich schrat im durch sein schnierhuetell
hin zu yn
do was im ger
per vnd jener lancze
an luff sie da enczeman
einen streit herr rancze
nach dem giel
ab ein sach
trahenger
uil sere des slagens viell
eberczan vnd irenfrid
mit einander lieffen
rieffen an des torffes stey
wo wes saumpt ir euch hie bei den creuczen
scheuczen last euch nicht also
wo wir heut schiehen
fliehen von der trunne dan
man verschroet vns lungen milicz vnd leber
ich sawm mich
nicht sprach der schmidt
mit der langen flaschen
traff er gumppen auff das saff
durch sein troyenwatschen
der gelag
vnd jr mere
eberczand
ein handt nicht ringe wage
lauffen sah man weib vnd man
dan mit grossemm braechte
acht von der traisem here
der drej da strauchten auff der ferte
hert es dem funfften lag
schrag latten stull lang
stang zieter von dem pflug
trug man da mit schall zu dem hauffen
ber vnd der
den spiegel brach
sprach verwendiglichen
gesell wer ranczen heut erschnell
sich der soll im streichen
durch den back
ein furich
wer das siht
der gicht wie woll ein slack
schreyen hort ich lauten schraj
zwai creucz da befelten
selten das ye mer geschah
schlag vnd stich rufft manger oeder toerpper
schorpper schelter da ir borst
torst ich es gesagen
clagen tragen sah man zwolff ir tot
trot das clagten die amyenn
den ir spen
des dorffes schar
zar gab durch die swarten
sehe ich blos ir zinzelwaehe
so hie ich noch warten
das ir schalle
wuerd lasse
fro sung ich
wol mir zu rubentall der rodt told
awe diser not
sprach ein maid der summer will zergan
des gewynn ich liecht fur laid ein grawes har
ich sah die plumen rot
vor dem wald wuniglichen stan
die hetten alle liechten schein nu sind sie alle vngefar
mochten vns die rosen also schoen sein beliben
der hett ich geprochen einen krancz
ir glancz
hat mir meiner swer uil vertriben
die haide hat verplut
die roten rosen reisen alle nyder
das kumpt von den sorgen die sie zu dem reiffe hand
wie sere sie das mut
herr augolff kumpt der sumer nymer wider
so gruenecz vnder ewern danck so sie aber schoen auffgand
zicken rutell wie sis da mit tanczen tichten soll
des wol hillfft eselbrecht vnd irmelgart
eberhart
der get an jrer handt vnd ist im woll
ich kam an ein stat
traun da fand ich hubscher kind vil
die hetten einen tancz dem ward der flecz gar zu weitt
zu einer ich da trat
ir muter sprach was ob ich des nicht will
das ir mit ir nicht raunet we das ir zu ruen seit
lat sie mit gnaden zecket anderthalben hin
ich wais wol das sie mit euch nicht schimpfen kan
alter man
ist sie frej die weil ich leben pin
fraw muter zuernet nicht
ja mach ich im das peten gar zu lanck
vnd bet er mich vncz morgen ich kund ims dennoch wol versagen
als in mein aug angesicht
von im stett mir aller mein gedanck
ich ward uert also wol durch seinen willen geslagen
we wie es mir versmahett das es mir von im geschah
muter nu seit im durch meinen willen gram
ich bin im sam
ia ist es der den ye mein mut versprach
sie hat ewert sich mein
sie hat das schoen gethan
sie zaiget mir den wolffszan das sie uil eben saz
ob sie wol gefert
so muß mein ding auch nach hail ergan
zwing ich heut so gesih ich morgen pas
arge weib lonen selten guten mannen wol
wer da trew suchett da ir wenig ist
das ist ein list
der sie vill kleine hellffen soll
sorig ich hinder icht
wie sie ymmer hillff an mir bewar
ich wais wol sie gedenckt mein jn welcher maß das sej
anders sawmpt sie nicht
wann ich in grossen rewen von ir far
torst ich ia wer ich ir zu allen zeiten gern nahet bej
ich widersicz ein scholl in des lande sie da stat
er sie anderthalben suchen soll denn ich bitt
solichen sitt
als man daheym in meiner pfarr hatt
mein schimpff halff an ir
da sie zornes mutes widerwandt
da ward ich des innen das hassen was ein trawm
freunde wurden wir
sie gieng den tag uil schoen an meiner handt
wo ich an dem tancz gieng des nam mein mecze gam
sie sprach fraw tut sein nicht ir kumpt sein in grossen neid
mit der rede kund sie irs verpieten nye
auff die knye
bracht mich dieselb diern seydt
was ist darumb vnd haben wir der blumen nicht
andre kurczweil die ist also gut
wenn ein man ein mynniglichs weib ansiht
die im in den augen also sanfte tutt
die verpeut ich den die vngefuge sein
das sie nicht anschawen schone frawen
sunst gethann gericht ist mein
owe sprach ein frewlein das nu die mann
nicht werben vmb vns wolgethane weib
ich bin eine die nicht gereden kan
we warumb solt ich preisenn meinen leib
mein roeck die faulend in den schnueren gar
so das ich ir eins nicht auffgepinden tar
wann nyemant nympt der falten ware
ich will in ein closter ich han gedacht
meiner schoen der wil ich nymer pflegen
meinen leib hett ich in newe freude bracht
nu ist mein hochster trost an einem mann gelegen
den hett ich auß aller werlt mir erkorn
zu einem freund das ist laider gar verloren
des ist mir von schulden zorn die gruen wid
ich naem ymmer was die hannen kreen
fuer das die nachtigal mocht gesingen
wenn die wind durch die stuben weend
so hoff ich das die zopff schier erklingen
bej einer haissen glut
trinck wir moeste gut
faiste proten geben hohen mut
die lob ich fuer des suessen mayen plut
als man mir vnd giselbrechten pfeufett
vnd wir den rayen waidenlichen springen
vnd friderun ir sluckenfane fane sleifet
auff der erd so mag vns wol gelingen
so spring ich auff den pencken
aber an geuten handt
vor forchten muessen sie mir alle schencken
so tuenst ich als ein meiler sej emprant
dar kumpt engelmair mit seiner stelczen
der tregt ein swert das ist in der massen gut
so hebt sich ein klingen vnd ein kelczen
so zuhandt verpind ich meinen hubelhutt
als auß einer festen hecken
so lug ich herfuer
ich mocht den teufell auß der helle erschrecken
wenn ich den meinen kolben auff embur
sie farend vmb schiessen als die premen
so ste ich vor ine als ein wilder per
wene ich erraich der darff sich nicht schemen
auff fechten stund mir ye vnd ye mein ger
so uil der rosenkraencz
seczens auff ir stirn
sich hub ein swindes hawen durch den tancz
do ward zerschrotten koppff vnd auch das hirn
fusß hend vnd arm sahe man reisen
lungen lebern kroppff oren vnd kragen
den neythart will ich fuer den mayen preisen
der kan vns von oeden gauchen sagen
die sind so vngestueme
keinen adel haben sie holt
der sie mer denn zwirundhalb begrube
das nem ich fuer der reichen kriechen gold
nun sagt herr neithart wer solt reuten vnd hacken
vnd wern nicht toerpper in dem lande weitt
vor hunger muesten dorren euch die backen
wer sueng vns von der suessen sumerzeit
sie sullen den pflug nach messenn
das red ich ane far
ich kan ir mit gesang nit vergessen
von iren schulden trag ich grawes har
den engelmair sah ich auff der haide
jn einem land das haist das marichfelt
do must er sich von seinen freunden schaiden
sein lincker fuß gab da das widergelt
darumb ich nymmer wayne
wirt er zu todt erslagen
er zimet sich so hubsch auff einem paine
das rech ein gruene wid an seinem hochmuetigen kragen
nichill deficit der schaffernack
nvn ist die summerzeit hinwegk
vnd des mayen plut
dauon vns lieb geschah
nun tregt man den schauernack
fuer die plumen heut
die man in dem mayen prach
jr schauet an die linden
wie seniglich die statt
die der kaldt winde
so gar verderbet hatt
yener sich vermachet hatt
in ein troyen der ist
das goller einen spannen braitt
sein har im auff der achsell gatt
ich wen er nyemant auff dem mist
einen muelslag vertraitt
sein swert ist wol geschliffen
ein mistkorpp er auff trug
zwen vor im pffiffen
der dritt das sumer slug
nun hebt sich in der stuben schal
von den gattellingen
das sumer laut erdos
da tanczen maget veberal
da zuckt er ab dem ringe
die guten auff sein schoss
nach einem vingerlein
verrengt er jr die handt
da sandt ir bruder grein
nach hellff so zuhandt
dar kam der lang rechwein
vnd des mayers bruder
die hetten grosse swert
ein alter haß was vnter yne
entworffen vmb ein fuder
vff der strassen fert
er laynet an einer wende
wie wenig er des genoes
er in die zende
das yne das blut begoß die krum nadell
der winter hat mit siben sachen vns verjagt
den lieben sumer das vns allen missehaitt
der reiff vnd anhang eyse machent drej
dem schne wonendt offt kalte winde bej
dauon die werlt ire wune lat vnd ist an freuden frey ja frey
die funff treiben in dem landt gros gewalt
dauon haid perg vnd tal ist vngestalt
der sunnen pergen ist der sechsten sach zil
die siebend sach das die sunn herfuer nicht will
von grosser kelte das geschicht vnd ist ein hertes spill ia spill
nun hat der wald von laub nyndert obdach
des hatt gumpp vnd eppe vor mir gut gemach
der snabelraus der krell vnd auch der hildebolt
der amelreich vnd gundelbein sindt mir nicht holt
sie brueffen mir so grossen neidt den ich han nye verschuld verschult
nun suenge ich gern von der gattelling geschicht
so wais ich laider keins newe gedoenes nicht
nyemant kan mir erfarn von ir gumppell sitt
damit ich mocht gepreisen meine newe lied
vnd den hubschenn kinden suenge da sie rayen mit
der turselnmul herr eck vnd auch herr eczelfeill
die haben mir versawmet uil kurczweill
das ir geles ist gelegen mangen tag
das ich von jrem gumpel nicht gesingen mag
dauon muß ich gein zeysselmawer auff meinen breis beiage
nun wie soll ich bewarn meinen hubschen mut
zu diser not wer mir ein alte kraschen gut
vnd auff die fart an meinem leib ein schnoed gewandt
dahin gein zeysselmawer so ist mir also andt
hincz einem haissett engelmair dem ist es vnerkant
der ist des rayes panyer als ich han vernommen
mit klugen listen was ich zu den geuchen komen
in engelmaiers hauß so er sej verschandt
vnd mir was lieb das ich yn daheym nicht fandt
wer sich gein im vergaß der hett den todt an seiner handt
ich kam gein zeyssellmauer ein kreeschen ich do trug
mir widerfur ein abentewr die was klug
von einem toerpper der was frech vnd darczu knauß
der was gegangen in das dorff auss seinem haus
do gieng ich hinein vnd setzt mein kreczen in sein haus
ich bat der herberg die fraw was also bald
vnd sprach uil lieber gast ich han sein nicht gewalt
ich han zu wirt laider einen poesen man
das ich euch lieber gast der sorgen nicht engan
sein vebell vnd sein vppigkait nyemant volsprechen kan
ich sprach uil liebe frawe mein lat mich es wagen
ich han in meiner kraeschen also hart getragen
ein gute rede die findet leicht ein gute statt
mit allen noeten ich die frawen vberpate
das sie mich in der herberg lies vor sorgen ward ich matt
ich sahe uil weitt vmb vnd hies mir trincken geben
sie sprach mein lieber gast wolt ir beleiben bej leben
so siczet still vnd sprechett ein kuettell nicht
entrucht euch was er treib mit seiner vngeschicht
er brauset in im selber ist wunder das er nicht zubricht
ich sprach fraw er mag zaim truncken sein
nain lieber gast er hat herhaim wol wein
im hat der teufell einer newen mwe gedacht
mit einer troyen ee die vollen wirt verpracht
damit so get er vmb yecz zehen tag vnd auch die nacht
vmb die haimlichen troyen vngenant
ist im vnd mir vnd einem schneider wol erkanndt
wir musten sweren alle bey des aides pflicht
das wir dieselben troyen nymmer melten nicht
er hat den freundt so lieben nicht das er wisß vmb die geschicht
ey liebe fraw vnd ist die treye also gut
ja sie ist vor aller moderrey gar wolbehut
darjnnen ligen krume nadell vnd auch bech
wer von der selben troyen nur ein woertell sprech
wuerd er gein jm vermeldet wie schier ers an im rech
sie sprach herr gast seit ir zu wyen icht wolerkant
kennt ir herr neitharthten der so weit ist genantt
dem ist er veindt vnd hat auff seinen tod gesworn
koem er yn an er hett den leib uil gar verlorn
die krumen nadel vnd das bech tregt er nu vor zorn
eya liebe fraw ist der wirt so vbell gar
er geb vmb den tewfell nicht ein kleines har
kein fechter ward in wyen der stat halt nye so gut
der wider yn mug wann er tregt eins leben mut
darczu hatt er ein langes swert vnd einen stahelhutt
in der rede da kam der vngefuge man
das ich halt solliches wirtes nye gewan
er prauset in dem hauß recht sam ein sturmwindt
so von dem weg must die fraw vnd ire kindt
er sah mich moerdiglichen an vor forchten ich erplindt
er sprach seit ir ein gast so haist euch trincken geben
ja ich lieber wirtt gnad mir an meinem leben
ich kam geloffen mueder here von wyen der statt
mit allen noeten ich die frawen vberpatt
das sie mich lies hie siczendt sweiget still das ist mein ratt
seit ir ein gast von wyenn so sagt vns newer mere
wes begynnt der neithartt aller tugent lere
vnd ticht er ichtzit newes so er sej verschannt
hett ich yne hie vnd auch mein vetter eberczandt
ich gebe jm des mein trew er wurd von vns verprannt
ja ichs lieber herr vnd torst ich euch gesagen
er hat ein newes gesungen kawm bej zehen tagen
von einem toerpell der ist auß der massen frech
der zecht ein troyen von krumen nadeln vnd auch von pech
das treibt er in der stat enczwerch vnd ist den leuten werd
ach herre got wie soll ich meine ding bewarn
vnd kan der neithart soliche haimliche ding erfarn
zwar im gesagetz doch nye kein mensches mundt
er hatt ein vebeln teuffell der jms alles tut kunt
mein lieber gast nu sicze herzu vertrinck ein halbes pfundt
mein lieber gast sing mir den newen rayen bas
mein lieber herr das tett ich gern wer es on haß
ich sung im das allerpeste das ich yergent kan
vnd da ich mich ein wenig recht besan
das mir da fuget das sang ich jm vnd das ander lies ich stan
do mir sein weis vnd auch sein geperd als wol gefiell
wie pald ich mich von zeysselmauer von dannen schied
ich kam halt haym vnd gedacht doch wider dahin
wie wol mir ward das ich als wol von dannen pin
mein lieber herren nu mercket das das was ein kluger sin
mitt meinem krenczen kum ich werlich nymer dar
er ist so vnbeschaiden doch herr engelmar
das ich yne furcht vnd sein vnbeschaidenhait
hett mir die fraw von den nadeln nicht gesaitt
vnd von der troyen mit dem blech es muest mir wesen laid ja laid