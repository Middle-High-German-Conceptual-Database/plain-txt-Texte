ich wolfker von wielantztal vergich vnd tuen chunt alle den die disen prief lesent oder horent lesen die nv lebent
vnd her nach chumftig sint. daz ich han zwai tail an dem hofe datz wielantztal div mein rehtes purhreht sind
von dem probst vnd der sammvng sand georgn gotshaus datz herzogenbuerch. also beschaidenlaich. daz ich dem vor
genanten gotshaus alle ierchleich schol dienen zwainzig metzen chorns vnd
zwainzich metzen gersten vnd zwainzich metzen habern von dem selben hofe. vnd hat auh mir der brobst trost vnd die sammvng die gnad getan,
daz ich in den vorgenanten dienst iner cehen iarn niht dienen schol, vnd wann die cehen iar ein ende habent. so schol
ich in den hofe verdienen mit dem selben dienst vnd vorgenant ist. vnd auer ich in den selben cehen iarn ainen trayd
dienst daz auf gestiftem guet ist zwischen tuln vnd melhc hie der halb tvenawe. der als guet ist sam der dienst
den ich in dienen schol von dem vorgenanten hof daz vnser paider vmsetzen bei irn triwn wol gesagen mugen
den schuln sev von mir nemen an alle wider red. wer auer daz. daz ich chauft ein guet daz tevrr wer dene
der dienst den ich in dienen schol. die selb uber teurung schuln siv dar geben an allen chrieg. vnd ist auch dann
der selb hof mein rehtes aygen ledichleich vnd meiner erben, wer auer daz daz ich sturbe in den selben
cehen iarn. swem dann der selb hof ane gevelt vnder meinen erben. der schol in verdienen in dem selben iar
vnd hin fuer alle ierchleich mit dem selben dienst vnd vor gescriben stet, vnd ist auch die sahhe geschehen
mit meiner swester vron chunigunden guetleichem willen vnd nah meiner besten vreunde rat. vnd daz die
red stet vnd vnuerchert beleib. dor uber gib ich vorgenanter wolfker im dem gotshaus disen prief versigelten vnd
besteten mit meinem aygen insigel. vnd mit der erbern herren insigel hern chunrat von tirnstain. hern gundackers
von retelnberg hern wernhartz von nusdorf hern olbers von gozesdorf. vnd mit meins gesweins insigel meinhartz
von wiermla. vnd der sahh sind zeug, her chunrat von walpersdorf. olram aus der awe. gotfrid von aynoed leutold von
aynoed. leupolt smitsperger hainreich straibler leupolt chaufman vnd ander erber laeut. den die sahh wol chunt vnd
gewissen ist. der prief ist geben do von christes gepuord warn ergangen dreucehen hundert iar dor nah in dem
neuncehenten iar ze herzogenburch in dem gotshaus. an vnser vrown tag zter liehtmesse.
ich chunrat von arnstain vergich vnd tvon chund alle den. die disen prief lesent oder lesen hornt, die nv lebent
vnd her nach chunftig sind. daz ich mit meiner gueten vreunde rat vnd meiner hausvrown vron ofmein vnd aller
meiner erben guetleichem willen meines vreins aygens cehen schilling geltes, die do liegent auf der mvle datz pottenprvne
div janse symons svn ze lehen von mir hat gehabt durch aller meiner vodern sell willen vnd mein selbs hail han geben div
selb aygenschaft dem gotshaus des gueten herren sand georgn datz herzogenbuerch vnd aller der sammung des selben goteshaus
zv ainem rehten aygen mit alle dem reht vnd nvzz vnd ich iz vnd mein vodern her praht habent vnd han auh in
gelobt vnd mein hausvrowe daz vorgenant aygen ze scherm wo in des not geschieht als landes reht ist in osterrich
vnd sein auh des ir gewer an aller stat. vnd gieng wir in des scherms ab des ob got wil niht geschieht wie
tannen schaden siv des nemen an chost oder an mve an dem aygen den schull wir in ab legen an alle wider
red vnd an allen chrieg. vnd schullen auh daz haben auf alle dev wir haben in dem lande ze osterrich.
vnd daz dem goteshaus vnd der sammung disev red stet vnd vnuerchert beleib dor vber gib ich vorgenanter
chunrat in disen prief ver sigelten vnd besteten mit meinem insigel. vnd mit hern gundackers
insigel von retelnperg vnd mit hern ottens insigel des weissenberger von retelnperg zv ainem rehten vrchund
vnd zv gantzer stetichait. des sind zeug her chunrat von tyrnstain her dietreich puehperger her wernhart
von nuzdorf her olber von gocesdorf olram aus der awe leupolt smitsperger hainreich straibler vnd ander
erber laeut genuech den die red wol chund vnd gewissen ist. der prief ist geben do von christes gepurd
warn ergangen tausent iar drev hundert iar dor nah in dem nevncehenten iar an sand vrbans tag datz
herzogenburch in dem goteshaus.
ich chvnrat von tyernstain vnd mein hausvrowe ver jevtt vnd vnser paider erben
veriehen vnd tvn chvnt allen den di disen prief ansehent oder hoerent lesen di nv lebent oder
her nach chvnphtich sint. daz wir mit guetem willen aller vnser erben vnd mit verdahtem
mvet haben gegeben innerchleich durich got vnd durich sand jacobs willen ovf daz gotshavs
ze revdnich der erbern samnvng des convents datz herzogenwurch ein lehen datz
oberwinden daz gelegen ist ovf revtaechern daz ich dem vor genanten gotshaus mit
gewalt vnd onreht het enphuert, vnd des selben gewalts hab wir vns erchant ich vnd mein
erben daz ez wider vnser gewizzen waer also daz wir fuerbaz chain reht noch chain ansproch an
dem ee genanten gvet schvlln haben vnd ovch nimmer mer chainn gewalt daran begen waer
aber daz daz wir daz gelubd indert an chaim ding ze prechen ich oder mein erben swaz dez daz
ee genant gotshavs mit der vor genanten samnvng des convents schaden naemen den selben
schaden schvlle wir in ab legen vnd schvllen sev daz haben ovf alle dev vnd wir haben in dem
lande ze osterrich. daz disev red also staet vnd vnzebrochen beleib dar vber so gib ich chvnrat
von tyernstain der vorgenanten samnvng des convents ze herzogenwurch disen prief
versiglt mit meinem insigel zv einem offenn vrchvnde vnd zv einer staeten sicherhait diser sache
vnd sint der rede gezevch her gvndacher von raetelnperg her wernhart von nvzdorf her
olber von goetzeinsdorf leupolt der smitsperger vnd ander piderber leut genvech den disev
sach wol chvnt vnd gewizzen ist. der prief ist gegeben datz hertzogenwurch do von christes
gepuerd warn ergangen tausent iar drev hvndert iar vnd dar nach indem nevntzehenten
iar an sand veits tag.
ich weichart von topel zten zeiten lantrichter in osterrich vergich vnd tuen chunt an disem prief allen den die
in lesent oder lesen hornt die nv lebent vnd her nach chunftig sind. daz ich mit aller meiner erben guetem willen vnd mit
verdahtem mvet zter zeit do ich iz wol getuen moht gegeben han meins rehten aygens ain lehen datz merteins prunne
do man von dient an sand mychels tag ein halphunt phenning winner munz vnd zwai hofstet datz persnich vnd
ain hofstat datz ozeinsdorf vnd ein wise vnd ekker dev ligent zwitschen persnich vnd
ozeinsdorf, enehalb des wazzer
vnd disehalb dez wazzer. und von den hofsteten vnd von der wisse vnd von den ekkern dient man an dem vorgenanten
tag aindlef schilling vnd cehen phenning der selben munz und der summe wirt funfcehen schilling und cehen phenning mit alle
dem daz dor zve gehort. ze dorf ze veld gestift oder vngestift versuecht oder vnuersueht swie iz genant ist der samnvng des gueten
herren sand georgn gotshaus datz herzogenbuerch zv einem wider wehsel vm zwai lehen datz charlsteten daz ain leit in dem dorf daz
ander beidem oeden paungarten. dev ruedolf der gaul von in gehabt hat do von er in gedient hat sehs schilling phenning an
sand michelstag. vnd ain lehen daz der rudhunt gehabt hat do von er gedient hat drei schilling phenning ztem selben tag. vnd
vm ein hofstat dev do leit vor des zandes lehen von der ich gedient han zwainzich phenning vnd vm ein lehen datz stainhausen
do von man in gedient hat an zwelif phenning fumfschilling phenning vnd vm ein holtz daz nycla von puhel hat gehabt do von
man dient zwen phenning in des rudhuntz lehen. vnd der summe wirt fiercehen schilling vnd cehen phenning. do wider han ich
in gegeben daz vorgenant guet mit alle dem rehten vnd nutz als ichs vnd mein vodern in rehter aygens gewer her praht haben
in vnd allen irn nohchomen ledichleich vnd vreileich ze haben verchaufen versetzen ze geben swen sev wellen an allen irrsal, vnd
dar vber durich pezzer sicherhait setz ich mich vorgenanter weichart von topel mit samt meinen sunen vlreichen vnd weicharten
vnd allen meinen chinden. dem vorgenanten gotshaus vnd der samnung ze herzogenburch zv rehtem gewer vnd scherm vber daz
vorgenant guet mit alle dem daz dor zve gehort fuer all ansprach als aygens reht ist vnd des landes gewonhait in osterrich,
vnd gib ich in dor vber disen brief ze einem ewigen zeug vnd zv einer steten vestennung diser sahh versigelten mit meinem
insigel. vnd mit meiner svnne insigel vlreichs vnd weicharts. der prief ist geben nah christes gepuerd vber dreucehenhundert
iar dar nah in dem zwainzigestem iar des vreitages vor den phingesten.
ich weichart von topel zu den zeiten lantrichter in osterrich vergich vnd tvn chunt
an disem brief allen den die in lesent, oder hoerent lesen, die nu lebent vnd her nach
chunftig sind, daz ich mit aller meiner erben gutem willen vnd gunst vnd mit verdachtem
mùt, zv der zeit do ich ez wol getuen moht gegeben han meins rehten aigens ein lehen datz
oetzeinsdorf, do weilent der yegel ouf gesezzen was mit allem dem daz dar zuo gehoert ze dorff
ze veld gestift oder vngestift, versuecht oder vnuersuecht swie ez genant ist auf di oblay der samenung
des gueten herren sand goergen goteshaus zu hertzogenbuorch zu einem widerwechsel
vmb ein lehen daz do leit zu friesing, daz friderich der raedler von in gehabt hat mit allem
dem daz dar zvo gehoeret, vnd do man in allev iar von gedienet hat ein halbez phunt wienner
phenning an sand mychels tag, do wider han ich in gegeben daz vorgenant lehen datz oetzeinsdorf
do mir alle iar von gedienet hat sechs schilling wienner phenning an sand mychels tag mit
allem dem nutzz vnd rehten als wir vnd vnser vodern in rehter aygens gewer her braht
haben, in vnd allen iren nachchomen ledichleich vnd vreilich ze haben, verchovffen. versezzen
vnd zu geben swem sev wellen an allen irrsal. vnd dar vber durch pezzer sicherhait setzz
ich mich vorgenanter weichart von topel. mit samt meinen sunen vlreichen vnd weicharten
vnd allen meinen chinden. dem vorgenanten goteshovs vnd der samenvng zu hertzogenbuerch
zu rehtem scherm vnd gewern. vber daz egenant lehen datz oetzeinsdorf mit allem dem daz dar
zuogehoeret, fur alle ansprach, als aigens reht ist vnd des landes gewonhait in oesterrich.
vnd gib in dar vber disen prief zu einem geziug vnd zu einer ewigen vestenung diser
sache versigelten mit meinem insigel. vnd mit meiner vorgenanten svne insigeln. vlreichs
vnd weicharts. der prief ist gegeben zu hertzogenburch nach christes gepuord vber
drevtzehenhundert jar dar nach in dem zwaintzigisten iar an dem achten tag nach dem
ostertag.
ich chunrat von egendorf vnd mein hausvraw sophei vnd alle vnser erben wir vergehen an disem prief vnd tuenn chunt alle
den die in lesent oder lesen hornt die nv lebent vnd her nah chunftig sind daz wir mit verdahtem muet und mit gunst aller vnser
vreunt durich vnserr vodern selle willen vnd auh durich vnser selbes hail haben geben vnsers rehten aygens ein lehen datz
reizing do von man dient alle iar an sand michels tag drei schilling phenning wienner munzz vnd drev huen vnd dient ze ostern fier
chese ze weisat ze phingsten fier ze weinahten fier vnd schol ie der ches cehen phenning wert sein vnd von aim acher dient
man drei phenning. der sammung sand georgn gotshaus datz herzogenburch iz sei gestift oder vngestift versueht oder vnuersueht ze
veld ze dorf mit alle dem rehten, vnd wir ez vnd vnser vordem her praht haben ledichleich vnd vnuerchumbert vnd pin auh
ich vorgenanter chunrat des vorgenanten guetes ir scherm vnd ir gewer als aygens reht ist vnd des landes gewonhait in
osterrich vnd durich pezzer sicherhait setz ich dem vorgenanten goteshaus vnd der sammung zv sampt mir mein vettern hern
diethen von egendorf mit seinem insigel vnd mein paid svnn diethen vnd andren zv rehten gewern vnd scherm des
guetes. wer auer daz, daz wir im dem gotshaus vnd der sammung des scherms ab giengen des ob got wil niht geschieht wie
tanen schaden dsev des nemen an chost oder an mve vnd an arbait dev sev bieten vm daz guet den schulle wir dem gotshaus
ablegen vnd der. sammung an alle widerred vnd an allen chrieg. vnd schullen sev daz haben auf alle dev vnd wir haben in
dem lande ze osterreich, vnd daz dem gotshaus vnd der sammung die red stet vnd vnuerchert beleib dor vber gib ich disen
prief versigelten vnd besteten mit meines vettern insigel hern dieths von egendorf wand er den scherm mit sant mir
gelobt hat vnd mit mein selbs insigel. des sind zeug her chunrat von arnstain her gvndakker von retelnperg her herwort
von egendorf her wernhart von veczeinsdorf her wernhart von nusdorf her wolfker der wiert von wograin leb der drugsetz chunrat
sein prueder. gotfrid von aynoed vnd ander leut genvech den die sahhe wol chunt ist. der prief ist geben do von christes
gepuerd warn ergangen tausent iar drevhundert iar dar nah in dem ainsvndzwainzigisten iar an dem aufvert tag.
ich levtold von schavnwerch. probst ze matse. chorherre ze pazzawe. pfarraer ze den zeiten ze gravenwerd vergich an disem brief vnd tvon chunt allen den di in lesent
oder hoerent lesen. daz ein chrieg avf erstanden waz. von hern trosten, ze den zeiten probst ze hertzogenwuerch. vnd sinen zehentnaern gegen mir vnd gegen minen zehentnaern.
vmb vnser zehent in der pfarre ze gravenwerd. do verdahten wir vns des baid mit veraintem rat. daz wir baid namen vier der besten vnter den edeln laevten.
hern wernharten drvhsaetzen von vetzesdorf. vnd chalhoch haekchlein von dem wosen. vnd lewen hern otten svn von gravenwerd. vnd hainreichen hern lewen svn von
gravenwerd. vnd dar zv vier der besten pavlaevten avch in der pfarr ze gravenwerd den vmb di sache aller best chvnt vnd gewizzen was. swaz di acht spraechen vnd sagten
bei ir gewizzen vnd bei ir triwen vmb den vorgenanten chrieg. daz solten wir baid staet haben, vnd swaz di vorgenanten acht sagten des der probst vnd sein gotshavs
von mir bei minen zeiten vnd von minen verwesern entwert waer. da solt ich von lazzen. vnd solt auch mich sein auzzen. also daz dem gotshavs ze hertzogenwurch
fvrbaz chrieg von mir vnd von minen nach chomen avf erstvent vnd erfvern sich di vorgenanten acht mit den besten vnd mit den aeltisten in der pfarr vnd
sagten vor mir. vnd vor dem probst vnd vor den besten di in der pfarr ze gravenwerd warn, daz der probst vnd sein goteshavs an dem newen perg entwert waer
drittail weintzehent vnd an dem alten nevsidel vntz vnder den chogel als der pflveg ê gegangen was. da er emoln di dritten garb traides genomen hiet. dann ain
weingart der nevraevt ist da chain pflveg ê niht an chomen ist. vnd sagten avch bei ir gewizzen vnd bei ir triwen daz ich im vor hab genomen drittail zehents auf
des ergaer hof. vnd daz drittail der pvrchreht aekcher di niht der alten widern sint. vnd sagten avch daz di vorgenant pfarr ze gravenwerd an chlainem zehent
niht anders enpfor hiet danne gens vnd hvener. vnd vmb di selben enpforgab sol ich oder swer pfarrer ze gravenwerd ist dem vorgenanten gotshaus ze hertzogenwurch
grozzen zehent vnd chlainen in bringen mit der gotes ê. vnd nach der erwaern laevt sag vnd rat avzzent ich mich alles des da si vmb gesagt
habent. des daz egenant gotshavs ze hertzogenwurch von mir entwert was, also daz dem vorgenanten goteshavs von mir vnd von minen nach
chomen hin fuer chain chrieg avf erstê. daz disev red staet vnd vntzebrochen beleib dar vber gib ich im ze einer bezzern sicherhait disen brief versigelt
mit meinem insigel vnd mit mines vetern graf chvnrats insigel von schovnwerch der diser pfarr ze gravenwerd rehter lehenherr vnd
vogt ist. diser red vnd sache sint zevg. her herwort von egendorf. her dietreich sein svn. her lew ze den zeiten richter ze gravenwerd. lew drvchsaetz
von vetzesdorf vnd ander erwaer laeut pfaffen vnd laien di der sache zevg sint. der prief ist geben, an sant marein magdalen tag ze gravenwerd.
do von christes gebverd warn ergangen drevtzehen hvndert iar dar nach in dem ain vnd zwaintzkisten iar.
ich hainreich der votendorfer vergich an disem prief vnd tuen chund allen den dev in lesent oder hornt lesen
dev nu lewent oder hernach chvnftich sind, daz ich mit meiner hausvrowen vron osannen gueten willen vnd
mit gunst aller meiner vreunt vnd aller meiner erben zter zeit do ich iz wol getuen macht gegeben han
den hof der do haizzet datz dem nidern zehent hof der mein rechtz aigen gebesen ist dovon man dient
zehen schilling phenning gemainer wienner munzz an sand mychels tag vnd zwelif ches rechter rabenstainer
vier ze wainachten vier ze ostern vier ze phingsten vnd zwo gemast gens vnd schechs huenr durch aller meiner
vodern sei willen vnd auch vmb mein selbs hail dem gotshaus des gueten herren sand jorgen ze hertzogenburch
vnd auch alle der samnung des selben gotshaus mit alle dem recht vnd nutz vnd iz mein vodern vnd
ich selben iz her pracht habent iz sei gestift oder vngestift versuecht oder vnversuecht ze veld vnd ze
dorf ledichleich vnd vnverchummert vnd pin auch ich der vorgenant hainreich der votendorf des egenanten
guets des gotshaus vnd der samnung des selben gotshaus scherm vnd gewer fuer all ansproch als aigens
recht ist indem lande ze osterreich vnd ze pezzerr sicherhait setz ich vorgenanter hainreich der votendorfer
dem offt genanten gotshaus vnd der samnung des selben gotshaus albern mein prueder den
votendorfer vnd wolfharten den ziervogel mit ir paider insigel ze scherm vnd ze gewer als mich selben
wer auer daz daz wir in des scherms von chainerlai sach abgiengen des ob got wil nicht geschiet
wietan schaden sev des nemen an chost oder an mue dev si muesten haben vmb daz guet den schull
wier in ablegen an allev wider red vnd an allen chrieg vnd daz in dem gotshaus vnd der samnung ze
hertzogenburch disev red stet gantz vnd vnzebrochen beleib dor vber gib ich vorgenanter hainreich
der votendorfer dem egenanten gotshaus vnd der samnung ze hertzogenburch disen prief versigelten vnd
bestetten mit meinem insigel vnd mit albers insigel ineins prueder des votendorfer vnd mit wolfharts
insigel des ziervogels fuer alle ansproch vnd sind des gezeuch her chunrat von tyernstain her hainreich
von pappenhaim her gundacher von retelnberg her ott von weizzenberch her wernhart von
nuzdorf her chunrat sein sun her leb von vreuntzhausen vnd anderr pidiber leut genug den dev red
vnd dev sach wol chund vnd gewizzen ist. der prief ist gegeben do von christes gepurd warn ergangen
tausent jar drevhundert iar dar nach in dem vier vnd zwaintzkistem iar an sand stephans
tag datz hertzogenburch in dem gotshaus.
ich dietrich siernincher von yming vnd mein hausvrow vro gedrout wier vergehen an disem prief vnd tuenn chund alle den div in lesent oder lesen
hornt div nv lebent vnd her nach chunftig sind. daz wir mit verdahtem muet vnd mit gesampter hant zter zeit do wir ez wol getuen mohten
vnd mit vnser gerben guetleichem willen haben verchauft vnsers rehten aygens daz lehen datz nuzdorf vnd den weingarten der dor zve gehort. hern wernharten
von nuzdorf vm fiertzk phunt phenning wienner munizz der er vns redleich vnd reht gewert hat vnd han auch ich vorgenanter dietrich div selb aygenschaft
gegeben dem gueten herren sand iohansen hintz nuzdorf daz do leit bei der traisem mit alle dem rehten vnd nvtz vnd ich ez vnd mein
vodern daz selb guet her praht haben ez sei gestift oder vngestift versucht oder vnuersueht ze veld vnd ze dorf im dem gotshaus ledichleich ze haben,
vnd pin auch ich vorgenanter dietrich vnd seifrid sein prueder des selben guetes scherm vnd gewer fuer all ansprach als landes reht ist in osterreich
vnd durich pezzerr sicherhait setz ich dem vorgenanten gotshaus sampt mir vnd mein prueder meinen oehaim hern hertbeigen den loechler vnd chunrat den lochler seinen
prueder ze gewer vnd scherm als mich selb. wer auer daz daz wir dem gotshaus oder sein verweser des scherms abgiengen wietannen schaden
sev des nemen daz gotshaus vnd auch sein phleger den schull wir in ablegen an all wider red vnd an allen chrieg. vnd loben auch daz mit vnsern
trwn. tet wir auer des niht swer dann landes herre ist in osterrich. der schol dem selben gotshaus oder seim verweser vnsers guetes mit vnserm guetem willen
so vil in geantwurten vnd schol daz so lang inne haben vntz daz wir dem gotshaus oder seim phleger alles daz laisten als hie verschriben stet an disem
prief. vnd daz im dem gotshaus vnd seim verweser disev red stet vnd vnzebrochem beleib dor vber gib ich disen prief versigelten vnd bestetten mit meins
hertwigs des lochler insigel vnd mit chunrats insigel seins prueder. wand ich aygens insigel niht enhan fur alle ansprach. des sind zeug
her christan der drugsetz, her chunrat von tyernstain. her ott von weizzenberch. olram in der owe. leutold von aynoed gotfrid sein prueder vnd ander
laut genuech den ez wol chund vnd gewizzen ist. der prief ist geben do von christes gepurd warn ergangen drevcehen hundert jar dar nach
in dem drev vnd zwaintzigistem jar des phintztages vor den phingsten.
ich chvenrat der perger von reichhersdorf vnd mein havsvrowe ver elspet veriehen vnd tven
chvnd allen den di disen prief an sehent oder hoerent lesen di nv lebent vnd her nach chvonftich
sind daz wier mit vnserr paider gvetem willen vnd vnsers aidems hern dietmares von
chvolib vnd seiner havsvrowen vnserr tahter vnd aller vnser erben gvetleichem willen haben
gegeben sand georgen gotshavs vnd den chorherren des selben gotshavss ze hertzogenwurch
zehen vnd drei schilling phenning gvolt wienner gemainer mvnze vnsers rehten aigens di
da ligent datz ober winden enhalb der traisem ovf revttaechern also mit soelicher ovz
genomener rede daz vns diselben vorgenant chorherren von hertzogenburch habent ze wider
wechsel gegeben ohtzk phenning gelts der vorgenanten mvnze di da ligent datz chvolib
in dem marcht ovf einer hofstat vnd schol man in wurbaz alle iar di ê genanten zehen vnd
drei schilling phenning dienen immer an sand mychels tag vnd vvur daz vobrig daz vnsers
gvetes mer ist gewesen habent vns di ê genanten herren her zv gegeben siben schilling
phenning der vor genanten mvnze der wier schon vnd redleich gewert sein. dar vber ze pezzerr
sicherhait setz wir vns ich chuenrat der perger vnd ich dietmar von chvolib der vorgenanten
gvolt ze rehtem scherm als des landes reht ist in oesterrich den vorgenanten
herren wier haben
in ovch daz gelobt mit vnsern trewen swaz sev daran schadens nement swi so daz genant ist
daz schvlle wier in abtven, swo wier des niht entven so schvllen si ez haben ovf alle dev vnd wier
haben in dem lande ze oesterrich. daz disev rede also staet vnd vnzebrochen beleibe dar vber
so geb ich als wier vor benant sein den ê genanten herren der samnvng datz sand georgen
gotshavs ze hertzogenwurch disen prief versigelt mit vnsern paiden insigeln zv einem offenn
vrchvnd vnd zv einer staeten sicherhait diser sache vnd sind der red getzevch her gvndacher von
raetelnperg her ott von weizzenberch her wernhart von nvzdorf her chvnrat sein svn vnd
anderr piderber levt genvech den disev sache wol chvnd vnd gewizzen ist. der prief ist gegeben
datz hertzogenwurch do von christes gebvrt warn ergangen tavsent iar drev hvndert iar dar
nach in dem drev vnd zwaintzkistem iar an dem heiligen ovfvart tag.
ich vlreich lauher vnd mein hausvrow vro agnes vnd mein sune all vier nycla vnd stephan vnd jans vnd auch ott
wier vergehen vnd tuen chunt allen den die disen prief sehent oder hornt lesen die nv lebent vnd her nach chunftich
sind. daz wier mit verdachtem muet vnd mit gunst vnser pesten vreunt haben ze chauffen gegeben vnser guet ain lehen
daz do leit datz rust daz nevn schilling phenning dient an sand michels tag vnd auch an der selben stat vierdhalben schilling
gelt auf vber lent echern hern wernharten von nuzdorf daz vnser rechtz aigen ist gewesen vm sibentzchen phunt wienner
gemainer munzz der er vns recht vnd redleich gewert hat also beschaidenleich daz wir daz selbe guet vnd dev selbe
aigenschaft haben gegeben dem gotsshaus hintz nuzdorf hintz dem nuzdorf daz do leit pei der traisem vnd dem gueten herren
sant johans der do rast ze alle dem recht als wierz und unser vodern haben gehabt versuecht vnd unversuecht ze
veld und ze dorf gesasset oder vngesast als wier iz do haben gehabt vnd sein des selben guetes des vorgenanten gotshaus
scherm vnd sein gewer fuer alle ansproch als man aigen scherm sol als des lants recht ist in osterrich vnd durich
pezzer sicherhait setz ich mich wolfhart von gaindorf mit sampt in der selben red ze gewer vnd ze scherm als vor
verschriben ist an disem prief. wer auer daz daz gotshaus dar vber chain schaden nem an dem selben guet mit recht
daz der pharrer mecht gesagen pei seinen triwen daz lob wier im vnverschaidenleich mit vnsern triwen daz wier im den
schullen ablegen dem selben gotshaus an all wider red tet wier des niht swer danne zten zeiten lants herre ist
in osterreich der schol mit vnserm guetleichem willen vnd an allev chlag vnsers guets in geantwurten als wier iz haben
in osterreich dem vorgenanten gotshaus vnd schol auch der pharrer des vorgenanten gotshaus daz so lang in haben vntz
wier im allez daz laisten als wier vor verschriben haben an disem prief vnd daz disev red stet vnd vnuerchert
peleib dor vber gib ich vlreich lauher vnd der vorgenant wolf hart disen prief versigelten mit vnsern paiden insigeln zu
einem vrchund vnd zu einem gezeug diser sach. des sind gezeug her gundacher der retelperger her ott der
weizzenberger von retelperg her philipp der totzenpech von gotzesdorf her fridreich von nuzdorf her leb von vreuntzhausen
wolfker von wielantzstal alram auz der au vnd ander vrum leut den dev red vnd dev sach wol chunt
vnd gewizzen ist. der prief ist gegeben do von christes gepurd warn ergangen tausent jar drev hundert jar dor
nach in dem drev vnd zwaintzkisten jar datz hertzogenburch in dem gotshaus an sand michels tag.
ich meinhart der lenperger vnd ich ver perht sein hovsvrow wir veriehen vnd tvon chunt an dem prief allen den
di nv lebent vnd her nach chunftig sind allen den di den prief sehent lesent oder lesen hornt daz wir zder
zeit do wir iz wol getvon mahten mit guetem willen vnd mit rat aller vnser gerben haben ze chouffen
gegeben hern wernharten von nuzdorf ein guet ob der chvlevb haizt datz revt mit alle dev
vnd dor zve ghert als wir iz vnd vnser erben haben gehabt besueht vnd vnbesueht gestift vnd vngestift zveld
vnd zdorf vnd do pei leit ein holtz daz hab wir im ovch ze chovffen gegeben in daz vorgenant guet vnd sind paide
guet vnser rehte aigen gbesen. vm zwelif phunt phenning gemainer wienner munizz der er vns reht vnd
redleich gebert hot vnd di vorgenantev aigenschaft dez vorgenanten gùts haben wir gegeben dem heiligen herren
sand johans auf di chirichen datz nuzdorf pei der traism. vnd daz selb guot daz dienet alle ior an sand
mychels tag ein halbsphunt phenning vnd zdrin haechzeiten ze weihnahten ze oestern vnd ze phingsten zv
isleicher haechzeit vir ches vnd schol isleich ches funftzehen phenning wert sein vnd dient zwae heribst
hvener vnd zwae vaschanch hvener vnd ein gmaste gans vnd dreisk air vnd ich meinhart der lemperger
vnd ich marchart der chueffinger von melch sein sweher vnd ich ott der pomer dez lenperger geswei
wir loben alle dre mit einander vnverschaidenleich daz wir schvllen vnd wellen dez vorgenanten gùts dem
vorgenantem gotshovs reht scherm vnd geber sein vuer alle ansprach als lantz reht in osterrich vnd haben
daz selb gelubt mit vnsern trewn nem aver daz gotshovs dor vber dhainen schaden mit reht an dem guot
den schulle wir im ablegen an alle wider red. tet wir dez niht so schol swer lantsherr ist zder zeit in
osterrich mit vnserm guetem willen dem phleger dez gotshovs datz nuzdorf vnsers aigen guetes so vil in
gantbuerten daz daz gotshovs dhainen schaden nem vnd schol der chirichen phleger di vorgenanten guot
so lang in nvtz vnd gber haben vntz daz wir allez daz verihten vnd gelaisten daz verschriben vnd
gelubt ist an dem prief. vnd dor vmb daz dise red stete vnd vntzebrochen peleib gib ich vorgenanter
menhart der lenperger mein insigel an den prief vnd gib ich vorgenanter marchart der chueffinger
mein insigel an den prief vnd gib ich vorgenanter ott der pomer mein insigel an den prief zv einer gveten
bestetigung vnd sicherhait der sach vur allen chrieg. der red sint gezeug, her chuonrat der perger. her
leb von vreuntshovsen. her wolfker der wiert von woograin, levtold vnd gotfrit von ainot vnd ander
pidiber levt genveg den di red wol chunt ist. der prief ist gegeben do von christes gepùrd worn
ergangen drevzehenhundert jar dor noch in dem drein vnd zbaintzkistem jar an sand geori tag.
ich wernhart von nvzdorf vnd mein svn her chunrat von walprehtzdorf, vnd mein svn jans vnd mein tohter perht, div flemingerinn
vnd mein tohter perht vnd mein eninchel stephan, wir vergehen an disem prief vnd tuen chunt alle den div in lesent oder lesen hornt
daz wir mit verdahtem muet vnd mit gesamter hant vnd mit gunst aller vnser erben haben gegeben durich got vnd durich vnserr vodern
sel willen vnd durich vnser selbs hail vnsers rehten aygens den hof datz wolfhesdorf, do von man dient zwen mutt chorns vnd zwen
mutt haber vnd ein halphunt phenning fuer ein swein vnd zwelif ches vnd schol ie der ches dreir phenning wert sein vnd sehs
geens vnd zwelif huenrr fier vaschanch huenrr vnd aht herbst huenrr vnd ein halphunt air ze ostern, dem gueten herren sand
johansen vnd dem gotshaus hintz nuzdorf daz do leit bei der traisem mit allem rehten den selben hof ze haben. er sei gestift oder
vngestift versueht oder vnuersueht ze veld vnd ze dorf mit alle dem rehten vnd nutz vnd wir daz selb guet vnd vnser vodern her praht haben
ledichleich vnd vnuerchumbert. vnd ist auch der selb hof geraitet fuer funfthalb phunt phenning gult vnd fuer dreizk phenning vnd sei
auch wir des vorgenanten hofes gewer vnd scherm fuer all gerben vnd fuer all ansprach als lantz reht ist in osterrich. taet wir auer des
niht so lob wir mit vnsern triwn swer dann lantz herre ist in osterrich der schol dem vorgenanten gotshaus vnsers guetes so vil in geantwurten
oder swer des gotshaus phleger ist vnd schol daz so lange innehaben vntz daz wir dem gotshaus oder seim verweser alles daz laisten als hie
verschriben ist an disem prief. vnd daz disev red stet vnd vnuerchert be leib dor uber gib ich vorgenanter wernhart im dem gotshaus
disen prief versigelten vnd bestetten mit meim insigel vnd ich vorgenanter chunrat sein svn mit meim insigel vnd ich
jans sein svn mit meim insigel. vnd durich pezzer sicherhait setz ich mich piligreim der fleminch hern wernhartz aydem dem selben
gotshaus ze gewer vnd scherm mit meim insigel vnd pin ich apt marichart von chotweich der red zeug mit meim insigel
vnd ich christan drugsetz von vihofen mit meim insigel vnd ich chunrat von tirnstein mit meim insigel wand div
sahh all vor vns gewandelt ist. der red ist zeug her chunrat von arnstain her ott von weizzenberch her gundacher von
retelnperg leutold von aynoed gotfrid sein prueder helmweich reihholtzperger leupold smitsperger vnd ander laeut genuech den ez wol chund
vnd gewizzen ist. der prief ist geben do von christes gepuerd warn ergangen tausent iar drev hundert iar dar nach in dem
drei vnd zwainzigisten jar. an dem palm tag. ich eberhart von chatzenperg vnd mein hausvrowe vro elspet vnd auch ich gedraut von olarn vnd all vnser erben veriehen an disen prief vnd tuen chund allen
den dev in lesent oder hornt lesen di nu lewent oder her nach chumphtich werdent. daz wir mit guetleichem willen vnd mit gunst aller vnserr vreunt vnd ze den
zeiten do wir iz wol getuen machten haben gegeben ain lehen datz nider winden pei der traisem daz vnser rechtz aigen gewesen ist do von man dient ein phunt phenning
gemainer wienner munzz an sand mychels tag vnd ze drin hochtzeiten zwaimefunhtzk phenning fuer sechgs ches vnd zwo gens vnd sechgs hvenrr vier an
sand mychels tag vnd zway ze vaschang vnd sechtzk aier ze ostern durch aller vnserr vordern sel willen vnd auch vmb vnser selbs hails willen dem gotshaus
des gueten herren sand jorgen ze hertzogenburch vnd auch alle der samnung des selben gotshaus mit alle dem recht vnd nutz vnd iz vnser vodern vnd wier selben
ez her pracht habent iz sei gestift oder vngestift versuecht oder vnversuecht ze veld vnd ze dorf ledichleich vnd vnverchummert vnd haben in ovch daz
gelobt mit vnsern treun daz wier fuerwaz nimmer mer dhain zu versicht noch dhain ansproch haben schullen ze dem vorgenanten lehen vnd zu dem dienst
der do zue gehoret vnd schullen in ovch daran dhainen gewalt tuen weder mit worten noch mit werchen vnd schullen ez ovch mit niemen schaffen daz in
dar an dhain gewalt wider var. dar vber ze pezzerr sicherhait so setz ich vorgenanter eberhart von chatzenperg dem egenanten sand jorgen gotshaus
vnd auch aller der samnung des selben gotshaus ze hertzogenburch ze sampt mier herlieben der offt genanten vrowen sun vron gedrauten von olarn mit seinem
insigel ze rechtem scherm des egenanten guetes fuer allen chrieg vnd fuer alle ansproch als des landes sit vnd gewanhait ist in osterreich vnd swaz si
dez schadens nement von vns oder von vnsern erben den selben schaden schullen si haben auf alle dev vnd wier haben in dem lande ze osterreich. si
schullen ovch da mit allen ieren frum schaffen ze verchauffen ze versetzen oder wandeln da mit swi si wellent mit vnserm guetem willen an allen chrieg vnd
an allen iersal vnd haben in ovch daz gelobt mit vnsern trevwen daz wir sev nichts dar an ierren weder mit worten noch mit werchen. daz disev red
also stet gantz vnd vntzebrochen beleib dar vber so gib ich eberhart von chatzenperg dem egenanten sand jorgen gotshaus ze hertzogenburch vnd
der samnung des selben gotshaus disen prief versigelten mit meinem insigel vnd mit herlibes insigel der egenanten vrown sun vron gedrauten von
olarn ze einer steten sicherhait fuer alle ansproch. vnd sind der red gezevch her chunrat von tierstain her hainreich von pappenhaim her gundacher von
retelnperg her ott von weizzenberch gesezzen datz retelnperg her wernhart von nuzdorf vnd sein sun her chunrat her leb von vreuntzhausen vnd ander
pidiber leut genueg den dev red vnd dev sach wol chund vnd gewizzen ist. der prief ist gegeben do von christes gepurd warn ergangen tausent
jar drev hundert jar dor nach in dem vier vnd zwainzkistem jar an sand laurencen tag datz hertzogenburch in dem gotshaus. ich hainreich von atzenprukke vnd mein svn vlreich vergehen an disem prief vnd tuenn chund alle den div
in lesent oder lesen hornt, daz wir hern wernharten von nuzdorf haben gelobt mit vnsern triwn vm den chauf
den er von vns gechauft hat datz persnich dem gotshaus ze nuzdorf daz wir im dor uber gewinnen schullen hin
vm sumbenten ein prief von hern vlreichen dem gruenberger vm sein muemen annam daz si fvrbaz dhain ansprach hab
an dem selben guet. vnd lobe auch ich vorgenanter hainreich fvr meinen svn hainreich vnd ich vlreich fver mein prueder daz
er daz selb guet dem vorgenanten gotshaus auf geb ledichleich vnd gentzleich als wir ims gegeben haben mit allem
rehten vnd nutz als wir ez her praht haben. taet wir des niht, daz wir im des selben niht enlaisten als wir im vnd
dem gotshaus gelobt haben, so schulle wir hintz herzogenburch in varn hintz eim erben wirt vnd schullen do laisten
und schullen niht auskomen unz daz wir dem gotshaus allez daz laisten als hie verschriben ist an disem prief.
vnd daz dem gotshaus disev red stet vnd vnuerchert beleib dor vber gib ich vorgenanter hainreich von atzenprukk im disen
prief versigelten mit meim insigel vnd mit meins svns insigel zv eim vrchund vnd zv eim zevg diser sachhe.
des sind zeug her chunrat von tyernstain her ott von weizzenberch olram in der awe. leutold von aynod
gotfrid sein prueder vnd erber levt genuch den ez wol chund vnd gewizzen ist. der prief ist geben do von christes
gepuerd warn ergangen tausent iar drevhundert iar dar nah in dem drev vnd zwainzigisten iar an
sand gregorn tag.
ich hainreich von atzenprukk vnd mein hausvrove vrov mehthild vnd vnser tohter anna vnd vnser paid svn vlreich vnd hainreich wir vergehen
an disem prief vnd tuen chund alle den div in lesent oder lesen hornt die nv lebent vnd her nach chunftich sind. daz wir mit gesampter hant
vnd mit gunst aller vnser erben haben ze chauffen gegeben vnsers rehten aygen daz lehen datz persnich do weiln auf gesezzen waz seifrid der wognner
do von man dient sehcehen metzen waitz vnd ain vnd dreizck metzen chorns vnd ain vnd dreizck metzen haber. vnd drei vnd sehzig phenning
an sand michels tag. vnd ain hofstat dev in daz selb lehen gehort vnd ain hofstat dor von man besunder dient svbenchen phenning ztem selben tag
hern wernharten von nuzdorf vm zwainnfierzig phunt phenning wienner munzz der er vns redleich vnd reht gewert hat. vnd haben auch im daz selbe guet
geben mit alle dem rehten vnd nutz vnd wir ez vnd vnser vodern her praht haben ez sei gestift oder vngestift versueht oder vnuersueht ze veld vnd ze
dorf vnd hab auch wir div aygenschaft des selben guetes vnserm herren sand johans hintz nvzdorf gegeben daz do leit bei der traisem vnd
schulle auch wir des vorgenanten guetes des gotshaus scherm vnd gewer sein als landes reht ist in osterrich. taet wir auer des niht swer dann
lantz herre ist in osterrich der schol mit vnserm gueten willen vnsers guetes dem selben gotshaus in geantwurten vnd scholl daz so lang inne haben
vntz daz wir dem gotshaus oder seim verweser alles daz laisten als hie verschriben ist an disem prief. vnd daz disev red stet vnd vnuerchert
beleib dor uber gib ich vorgenanter hainreich im dem gotshaus disen prief versigelten vnd bestetten mit meim aygen insigel vnd mit meins
svns insigel vlreich vnd mit meins svns insigel hainreich zv aim warn vrchund vnd zv aim zeug diser sahhe. des sind zeug her chunrat
von arnstain her chunrat von tyrnstain her ott von weizzenberch her gundacher von retelnperg olram in der owe levpold smitsperger vnd ander
erber leut genuech, den die sach wol chund vnd gewizzen ist. der prief ist geben do von christes gepuerd warn ergangen tausent jar
drev hvndert iar dar nah in dem drev vnd zwainzigisten iar an sand gregorn tag datz herzogenburch in dem gotshaus.
ich eberhart von chatzenperg vnd mein hausvrowe vro elspet vnd auch ich gedraut von olarn vnd all vnser erben veriehen an disen prief vnd tuen chund allen
den dev in lesent oder hornt lesen di nu lewent oder her nach chumphtich werdent. daz wir mit guetleichem willen vnd mit gunst aller vnserr vreunt vnd ze den
zeiten do wir iz wol getuen machten haben gegeben ain lehen datz nider winden pei der traisem daz vnser rechtz aigen gewesen ist do von man dient ein phunt phenning
gemainer wienner munzz an sand mychels tag vnd ze drin hochtzeiten zwaime funhtzk phenning fuer sechgs ches vnd zwo gens vnd sechgs hvenrr vier an
sand mychels tag vnd zway ze vaschang vnd sechtzk aier ze ostern durch aller vnserr vordern sel willen vnd auch vmb vnser selbs hails willen dem gotshaus
des gueten herren sand jorgen ze hertzogenburch vnd auch alle der samnung des selben gotshaus mit alle dem recht vnd nutz vnd iz vnser vodern vnd wier selben
ez her pracht habent iz sei gestift oder vngestift versuecht oder vnversuecht ze veld vnd ze dorf ledichleich vnd vnverchummert vnd haben in ovch daz
gelobt mit vnsern treun daz wier fuerwaz nimmer mer dhain zu versicht noch dhain ansproch haben schullen ze dem vorgenanten lehen vnd zu dem dienst
der do zue gehoret vnd schullen in ovch daran dhainen gewalt tuen weder mit worten noch mit werchen vnd schullen ez ovch mit niemen schaffen daz in
dar an dhain gewalt wider var. dar vber ze pezzerr sicherhait so setz ich vorgenanter eberhart von chatzenperg dem egenanten sand jorgen gotshaus
vnd auch aller der samnung des selben gotshaus ze hertzogenburch ze sampt mier herlieben der offt genanten vrowen sun vron gedrauten von olarn mit seinem
insigel ze rechtem scherm des egenanten guetes fuer allen chrieg vnd fuer alle ansproch als des landes sit vnd gewanhait ist in osterreich vnd swaz si
dez schadens nement von vns oder von vnsern erben den selben schaden schullen si haben auf alle dev vnd wier haben in dem lande ze osterreich. si
schullen ovch da mit allen ieren frum schaffen ze verchauffen ze versetzen oder wandeln da mit swi si wellent mit vnserm guetem willen an allen chrieg vnd
an allen iersal vnd haben in ovch daz gelobt mit vnsern trevwen daz wir sev nichts dar an ierren weder mit worten noch mit werchen. daz disev red
also stet gantz vnd vntzebrochen beleib dar vber so gib ich eberhart von chatzenperg dem egenanten sand jorgen gotshaus ze hertzogenburch vnd
der samnung des selben gotshaus disen prief versigelten mit meinem insigel vnd mit herlibes insigel der egenanten vrown sun vron gedrauten von
olarn ze einer steten sicherhait fuer alle ansproch. vnd sind der red gezevch her chunrat von tierstain her hainreich von pappenhaim her gundacher von
retelnperg her ott von weizzenberch gesezzen datz retelnperg her wernhart von nuzdorf vnd sein sun her chunrat her leb von vreuntzhausen vnd ander
pidiber leut genueg den dev red vnd dev sach wol chund vnd gewizzen ist. der prief ist gegeben do von christes gepurd warn ergangen tausent
jar drev hundert jar dor nach in dem vier vnd zwainzkistem jar an sand laurencen tag datz hertzogenburch in dem gotshaus. ich hainreich der taler vergich vnd tuen chunt allen den di disen prief lesent oder hornt lesen die nu lewent oder hernach chunftich sind daz ich
mit guetem willen vnd mit gunst aller meiner vreunt vnd aller meiner erben vnd zter zeit do ich iz wol getuen macht han gegeben ein halbs lehen daz mein rechtz
aigen gebesen ist daz do leit datz heunen do von man dient zehen metzen chorns vnd zehen metzen gersten vnd zehen metzen habern vnd sechtzk phenning
gemainer wienner munzz an sand mychels tag durich aller meiner vodern sei willen vnd auch vmb mein selbs hail dem gotshaus des gueten herren sand
jorgen ze hertzogenburch vnd auch alle der samnung des selben gotshaus mit alle dem recht vnd nutz vnd iz mein vodern vnd ich selben iz her
pracht haben iz sei gestift oder vngestift versuecht oder vnuersuecht ze velde vnd ze dorf ledichleich vnd vnverchummert vnd pin auch ich vorgenanter
hainreich der taler des egenanten gutes des gotshaus vnd auch alle der samnung des selben gotshaus scherm vnd gewer fuer alle ansproch
als aigens recht ist in dem lande ze ostereich vnd zv pezzer sicherhait setz ich vorgenanter hainreich der taler dem egenanten gotshaus
vnd auch alle der samnung des selben gotshaus otten mein gesvein den witzlesperger vnd vlreichen mein vetern den taler mit ir paider
insigel ze scherm vnd ze gewer fuer alle ansproch dor vmb ich sev vleizzichleichen han gepeten wan ich selben chain aigen insigel nicht han.
wer auer daz getan daz wier in des scherms abgiengen von chainerlai sach waz sev des schadens nemen swi so daz genant ist daz
schulle wier in abtuen swo wier des nicht entuen so schullen sev iz haben auf alle dev vnd wier haben indem lande ze ostereich. daz disev
red stet gantz vnd vnzebrochen beleib dar vber so gib ich vorgenanter hainreich der taler dem offt genanten gotshaus vnd
auch alle der samnung des selben gotshaus disen prief versigelten mit otten insigel meines geswein des witzlesperger vnd mit vlreichs
insigel meins vetern des taler ze einem offenn vrchund vnd zu einer steten sicherhait diser sach. vnd sind des gezeuch her chunrat
von tyerstain her dietreich puechperger von wazzerberch her gundacher von retelperger her ott von weizzenberch her
wernhart von nuzdorf vnd chunrat sein svn vnd anderr pidiber leut genuech den dev red vnd dev sach wol chund vnd gewizzen
ist. der prief ist gegeben da von christes gepuerd warn ergangen tausent iar drev hundert iar darnach in dem vier vnd
zwaintzkistem iar des naehsten fritag nach den phingsten datz hertzogenburg in dem gotshaus.
wier graf chuenrat von schaumberch veriehen vnd tuen chunt mit disem prief allen den die in sehent
oder horent lesen die nu lebent vnd hernach chunftich sint daz wier des zehenthofs der da leit
ze grauenwerd der sand georgen gotshauses aigen ist ze herzogenburch vogt sein als anders vnsers
voytguets daz grauenwerd vnd schol auch man vns dienen alle jar von dem selben hof ain vogthuen
vnd daz disev red stet vnd vnzebrochhen hin fuer ewichleich beleib dem vor genanten sand georgen
gotshaus ze herzogenburch geb wier im disen prief versigelten vnd bestetten mit vnserm insigel.
der prief ist gegeben do von christs gepuerd waren ergangen tausent jar dreu hundert
jar vnd dar nach in dem vier vnd zwainczkisten jar an dem auffuert tag ze wienn in vnserm
hause.
ich andre von svnnenberch vnd ich chvnegvnt sein hovsvrowe. wir veriehen vnd tvn chvnt allen den die disen prief lesent
oder horent lesen die nv lebent vnd hernach chvnftich sint. daz wir mit vnserr erben gvten willen vnd gvnst mit verdachtem
mvte zv der zeit do wir ez wol getvn mochten recht vnd redelichen ze widerwaechsel geben haben dem erbaern goteshavse
datz sand georgen ze hertzogenburch an aynlef phenning ein halb phvnt wienner phenning geltes vnsers aygens
die da liegent ze fvendorf ovf ainer hofstat die da bestift ist mit sechs jevchharten akchers vnd mit ainer wisen
da gebhart ovfgesezzen ist also mit ovzgenomner rede daz vns daz selbe vorgenante goteshovs datz hertzogenburch
vnd seine verwaeser ze rechtem widerwechsel herwider geben habent drei schillinge wienner phenning geltes ires
vreyen aygens die auch da selbens ze fuendorf gelegen sint ovf einem lehen also daz man ewechleichen dienen schol alle
jar an sand mychels tage die vorgenanten an aylef phenninge ain halp phvnt geltes dem egenanten goteshovse datz
hertzogenburch. wir setzen auch vns ich vorgenanter andre von svnnenberch vnd ich chvnigvnt sein hovsvrowe
mit sampt vnsern erben vnverschaidenlichen dem egenanten goteshovse datz hertzogenburch vmb die vorgenanten
gvlte als vor geschriben stet ze rechtem gewern vnd scherm fur alle ansprache als aygens recht ist vnd des landes
recht in osterrich. vnd daz dise wandelunge zwischen vns also staete sei vnd vntzerbrochen beleibe dar vber so geben
wir disen prief ze ainem sichtigen vrchvnde vnd ze aynem waren gezevge vnd zv ainer ewigen vestnvnge diser
sache versigelten mit vnserm insigel vnd mit vnsers ohaymes insigel hern vlreichs von meysowe obristen
marschalchs in osterreich der diser sache gezevg ist mit seinem insigel. diser prief ist geben ze wienne nach christes
geburt drevtzehen hundert jar dar nach in dem vier vnd zwaintzigistem jare des phinstages vor sant mychels
tage.
ich eberhart von chatzenperig. vnd ich elspet sein hausvrowe vergehen vnd tuen cunt allen den die
disen prief an sechent lesent oder hoerent lesen die nv lebent vnd her nach chunftich sint.
daz wier mit verdachtem muet vnd gesamter hant ze der zeit do wier iz wol getuen machten
mit vnser pesten vreund rot. vnd mit guetem willen aller vnser erben vnsers rechten aigens
ain phunt geltes wienner phenning gemainer munizz. des man jerleich dient an sant michels
tag sehzig phenning vnd an sant georgen tag funftzk phenning von ainem halben hof der
leit dadz hord bei alten lempach. vnd viertzk phenning die man dient an sant michels tag
von ainer halben hofstat die leit dadz asperig. daz ander leit auf vber lent do von man
dient acht metzen charns vnd vier vaschanch hvenr. vnd sechs vnd dreizk phenning die man dient
an sant michelstag. mit allem dem nutz vnd recht als wier iz in aigens gewer her proch haben,
gegeben haben ledichleichen vnd gentzleichen dem gotshaus vnd der sampnung des gueten herren sand
georgen ze hertzogenburch auf die oblay durich vnser sel vnd aller vnser vadern sel willen. allen ieren
vrum damit ze schaffen, als mit anderm ierem aigen an allen iersal. vnd schol auch niemm ier
vogt sein denn swer des landes herr ist in dem lant ze osterreich, vnd dar vber durich pezzer
sicherhait so setzen wier vns ich eberhart von chatzenperig vnd ich elspet sein hausvrowe vnd
vnser paider erben vber die vargenanten gult dem vargenanten gotshaus vnd der sampnvng
des gueten herren sant georgen ze hertzogenburch ze rechtem scherm vnd gewer vuer alle ansprach
als aigens recht ist und des landes recht ist in osterreich. wer auer daz sev an dem var genanten
guet mit reht dhainen schaden nemen den selben schaden schull wier in ab legen an alle wider red.
tet wier des nicht swer dann des landes herre ist in dem lant ze osterreich der
schol dann mit vnserm guetleichen willen vnsers guets swo wir iz haben in dem lant ze osterreich
der vargenanten sampnvng in gantwuerten. vnd schollen sev daz selb guet. so lang in haben vntz
en daz wier in alles daz gelaisten daz wier im var verschriben haben an disem prief. daz dev
red stet vnd vnzebrochen beleib dar vber geb wier in disen offen prief zve ainem verchund vnd
zve ainem waren gezeug diser sach versigelt mit vnserm insigel vnd mit meins oechaims insigel
herliebs von olarn. des sint zevg her wernhart von nuzdorf vnd her leb von vreuntzhausen
vnd levtold von aynoed vnd gotfrid sein prueder vnd hainreich von nevnhoven vnd ander erber leut
genueg den disev sach wol chund ist. der prief ist gegeben datz hertzogenburch in dem chlaster. do von christes
gepuerd waren ergangen dreutzehen hundert iar in dem vier vnd zwainzkisten iar dar nach an sand
georgen tag.
ich gundacher von ruspach vnd mein hausvraw vro agnes vnd mein prueder paid wernhern vnd vlreich wir
veriehen vnd tuen chunt mit disem prief allen den die in sehent oder horent lesen die nu lebent vnd hernach
chunftich sint daz wier mit guetleichem willen vnd mit gunst aller vnser vreunt vnd aller vnser erben zder
zeit do wier ez wol getuen mochten ge geben haben ledichleich vnd aigenleich ein lehen daz da leit ze ruspach
in dem dorf vnd daz selb lehen dient drithalb phunt phenning an vunfzehen phenning vnd auch vnsers guetes
ein hofstat in dem dorf ze hedreisdorf dev da dient vunfthalben schilling vnd schullen auch dev vor genanten guet
paidew daz lehen vnd auch dev hofstat den vorgenanten dienst dienen halben an sand georgen tach vnd halben
an sand michelstag vnd schol auch der selb dienst sein wienner phenning gemainer munzz dem gotshaus des
gueten herren sand georgen ze hertzogenburch vnd auch der samnung des selben gotshauses durch aller vnser
vadern sel willen vnd auch vmb vnsers selber hail mit allen dem rehten vnd auch nutz vnd ez vnser vodern
vnd wier selben haben her praht ez sei gestift oder vngestift versuecht oder vnversuecht ze veld
oder ze dorf ledichleich vnd vnuerchummert vnd pin auch ich vorgenanter gundacher von ruspach vnd mein
prueder des egenanten guetes des gotshauses vnd der samnung des selben gotshaus scherm vnd gwer
fuer all ansprach als aigens recht in dem land ze osterrich. vnd durch pezzer sicherhait setz ich vor
genanter gundacher von ruspach vnd mein prueder dem egenanten gotshaus vnd der sampnung zesampt
mier hern andren von sunnberch vnd hern vlreich von elsarn mit ier paid insigeln ze scherm vnd ze gwer
als vns selb. wer auer daz daz wier in des scherms von dhainerlai sach abgiengen des ob got wil nicht geschiecht ob
getan schaden seu des nemen an chost oder an mue dev si muesten haben vmb daz guet den
schaden schull wier in ablegen an all wider red vnd an allen chrieg. wier loben auch mit vnser triwn fuer vns
vnd fuer all vnser erben der oft genanten sampnung dez gotshauses ze hertzogenburch daz wier fuerbaz auf
dem vorgenanten guete dhaines rehtes oder dhainer vogtay iehen schullen nuer swes sew vns wol vnd gern
wellent gunn. vnd daz dem vorgenanten gotshaus vnd der samnung ze hertzogenburch disew red stet vnd
vnzebrochen beleib hinfuer ewichleich dar vber geben wier in disen prief versigelten vnd pestetten mit
vnser insigeln daz ist mit meinem insigel vnd mit meiner prueder pedner wernhers vnd auch vlreichs
insigeln vnd auch hern andren von sunberch vnd auch hern vlreichs von elsarn insigeln. des sind gezeug
her wernhart von nuzdorf her philipp der totzenpech von gozeinstorf her lew von vreuntzhausen vnd
sein prueder der chuenrat vnd ander piderber leut genuech den deu sach wol chunt vnd gewissen ist. der
prief ist gegeben do von christes gepuerd waren ergangen drewtzehen hundert jar vnd dar nach
in dem vier vnd zwainzkistem jar an sand georgen tag in dem gotshaus ze hertzogenburch.
ich wernhart von nuzdorf vergich vnd tuen chunt mit disem prief allen den die in sehent oder horent lesen die nu lebent vnd hernach chunftich sind daz ich durch andacht vnd
lauterleich durch got durch hail vnd seld meiner sel vnd meiner vodern vnd meiner afterchunft sei hin fuer ewicleich do ich ez wol macht getuen mit meiner chind pet vnd meiner
friunt hilf vnd rat vnd auch gunst zder zeit do mein hausfraw vro agnes lebt der wille vnd gunst auch andechticleich da pei waz vnd do ich allez meines guets vnd meiner
sache gewaltich waz vnd wol herr ze stiften vnd ze storen mocht gesein willichleich vnd gern vnd mit verdachtem muet gechauft han von meinem varnden aigenleichem
guet zwaintzich phunt gelts wol bestiftes guetes in osterreich vnd daz selb guet vnd gelt han ich gegeben ledichleich vnd aigenleich als da zve gehoret vnd als man chirhen
stiften schol der chirhen ze nuzdorf dem gueten herren sand johannes der da wiert ist vnd ändern genedigen hailigen di da rastend sind wand die selb chapell von alten dingen
gehort hat zu dem gotshaus ze hertzogenburch vnd auch noch hinfuer ewichleich gehoren schol die selb chapell ist auch gewesen emaln ein zve chirh die ist nu fuer ewicheleich
durch des egenanten geltes willen mit gewalt vnd gunst der die dar zve gehorten vnd auch durch recht nat duerft die anlag den leuten daz si etwann zder pharr nicht
machten chomen vor vngewitter vor gusse vnd vor anderr ehafter nat geewigt ist mit rechten mit leuten vnd mit guet ze einer rechten pharr also daz man da begen schol
ze haus vnd ze chirhen an weltleichen vnd gaistleichen dingen allez pharrleich recht vnd dar vmb daz man daz selbe muge dester paz vollenden vnd daz die pharr allen ieren
pharrleuten also beleib ze hilf vnd ze trast vnd auch als geschrieben ist meiner sel meiner vadern sel vnd meiner afterchunft ze hail vnd ze seld han ich die selb chirhe
bestift vnd gewidmet mit zwainzich phunt gelts vnd mit einem pfarrhof der da leit ze nuzdorf bei der chirhen den ich von grunt gepaun han mit meinem aigenleichen
guet vnd auf dem vorgenanten guet daz ist auf den zwainzich phunt geltes vnd auf dem pfarrhof da hat nieman auf dhain ansprach weder herr. erb. freunt. armer noch
reicher wan ich daz gib fuer ein ledigs guet wan iz nie pei mir lentigem an geruert ist mit dhainer ansprach do ich ez wol macht verantwuerten, vnd do ez daz ê
genant gotshaus pei mir belezzen het in nutz vnd in gwer manich jar vnd tag. ich vergich auch mit meinen erben allen daz ich daz vorgenant guet gelt vnd
auch pharrhof gib dem vorgenanten gotshaus daz ich noch dhain mein erb noch dhain mein afterchunft dhain vogtay oder recht auf dem selben guet haben schollen
wan ich iers erbs dar vmb chlain noch groz verchauft han noch versezet vnd auch dar vmb daz ich den gnad vnd den andacht zu dem gotshaus han gehabt
schullen mein afterchunft daz gotshaus weder mit walen noch mit nahtseiden noch mit dhain andern sachen durch rechts willen beswaren oder muen vnd fuer solhen vnd
andern allen gwalt fuer mein afterchunft vnd fuer ander leut schol der lantsfuerst der zden selben zeiten ist in osterreich daz selb gotshaus vnd daz selb guet vogten
vnd scherm als in dem lant gewondleich ist. ich offen auch daz mein herren die sapnuge von hertzogenburch vier phunt haben daz dem pharrer hie ze nuzdorf der er
sev verrichten schol alle iar vnd meld auch daz mit disem prief als wier an andern vnsern hantfesten gegen einander verschriben haben wan daz sei daz ich sterb
daz dan der probst swer zdein zeiten probst ist ze hertzogenburch selb sehster seiner herren di priester sein soll chomen her ze nuzdorf vnd mich bestaten mit allem dem
rechten vnd dar zve gehort vnd daz selb schol auch geschehen all ändern erben leichen die hintz nuzdorf gehorent vnd swaz des ophers ze meiner pivild oder andern
erben leichen wiert daz schol tailen vnter di sapnuge der tehent ze herzogenburch. ich vergich ovch mit disem prief vnd offen ez allen leuten daz ich die vorgenanten
zwainzich phunt gelts vnd den pharrhof gib ze widem dem vorgenanten gotshaus dar vmb daz meiner herren ainer von herzogenbuerch der chorhern swelchen der probst
nach seiner gewissen dar zve schaft pei der chirhen wesenleich sitzend sei als ein ander pharrer pei seiner pharr vnd da wartt got vnd den leuten mit pharleichem dienst
als gewondleich in der christenhait ist vnd ovch mein vnd aller meiner vadern vnd afterchunft sei tegleich in den messen vnd in den gepeten vnd mit andern gueten werchen gedench.
wer aber daz des nicht gescheh daz si nicht wollten einen chorhern da haben wesenleich der dem gotshaus an dem gotsdienst vnd an dem pherrleichen dienst nicht gewarten oder
daz si wolten etleichs des guets oder des geltes des ich von dem meinn andehtichleich dar gewidmet han vnd gegeben, zu ier chloster ziehen oder anders zu ier nutz
cheren dar vber habent si mier gelubt vnd mein erben der probst vnd die chorherren des vorgenanten gotshauses ze herzogenburch ob si inier ich des prechhen als vor
gelubt ist daz sev mit ier gueten wiln swer zden zeiten pichscholf ist ze pazzau oder der an seiner stat des pihstums verweser ist mit seim gewalt vnd auch mit dem
pann dar zue zwingen schol daz si mier allez daz stet lassen als hie verschriben ist an disem prief vnd daz dev red stet vnd vnzebrochen beleib gib ich in disen
prief versigelten vnd bestetten mit meinem insigel ze einer waren vrchund diser sachh. des sind gezeug die erbern herren her christan der truchsetz
von lengpach her chunrat von tiernstain her ott von weissenberch her gundacher von retelperg her lew von vreuntzhausen vnd anderr erberr leut
genuech. den dev sachh vnd dev red wol gewissen ist. daz ist geschehen do man zalt von christs gepuert tausent jar drewhundert jar vnd dar nach
in dem vier vnd zwainzkisten jar. an vnser vrawn tag zder liecht mess in dein gotshaus ze herzogenburch.
ich hainreich von chirchling vergich an dem prief vnd tuen chund allen den
die in lesent oder horent lesen. daz ich di aigenschaft di ich gehabt han auf
einem lehen ze goetzersdorf vnd auf der wein wachse ze plessengraben ze veld
vnd ze dorf mit allem dem rechten vnd dar zve gehoert, ez sei gestift oder
vngestift, versuecht oder vnuersuecht swie so daz genant ist verchaufet han
hern wernharten von nuzdorf vmb ein halbez phunt phenning wienner munnzz der
er mich gar vnd gentzleich gewert hat vnd daz selbe guet hat der vorgenant
her wernhart von mir gehabt ze rechtem purchrecht vnd hat mir alle iar an
sand michels tag da von gedient sechs phenning wienner phenning also mit
auzgenomner rede daz ich di selben aigenschaft vnd daz purchrecht mit gult
mit alle gewidemt vnd geben han dem gueten herren sand johans hintz nuzzdorf
auf daz gotshaus mit allem dem rechten vnd dar zve gehort als hie voer benant
ist vnd als ich vnd mein voedern ez her pracht haben vnd bin auch ich des
gueten herren sand johans vnd swer seines goteshaus phleger ist an dem selben
guet scherm vnd gewer fuer alle ansprach als des landes recht ist ze
osterrich. waer aber daz ich des scherms abgieng swer danne landes herre in
osterrich ist der sol mich des noeten mit meinem gueten willen daz ich alles
daz laiste daz hie voer verschriben ist an dem brief. vnd sint der sache
gezeugen. her chunrat der pergaer. her leb von vreuntshausen. chunrat der
gokkendorfer vnd ander piderb laeut genueg vnd dar vmb daz die sache also
staet vnd vnzebrochen beleibe gib ich dem gueten herren sand johans den brief
versigelten mit meinem insigel. der brief ist gegeben ze wienn nach christes
geburde dreutzehenhundert jar dar nach in dem vier vnd zwaintzigistem jar an
dem perchttag.
ich ott von grauenberd vnd mein hausfraw vro alhait vnd all vnser erben veriehen an disem prief vnd tuen chunt allen den die nu lebent
oder hernach chunftich sint daz wir mit verdahtem muet vnd mit gunst aller vnser erben auch vnd vreunt zder zeit do wir ez wol mahten
getuen gegeben haben ein lehen daz da leit ze oberndorf pei dem marcht ze hertzogenbuerch daz mein rehtes chauf aigen ist gewesen
da man von dient allev jar an sand michels tag sehs schillengphenning wienner gemainer munzz dem gotshaus des gueten herren
sand jorgen ze hertzogenbuerch vnd aller der samnung des selben gotshaus mit alle dem rechten vnd nuzz als wir ez haben herpracht
ez sei gestift oder vngestift versueht oder vnversueht ze veld oder ze dorf ledichleich vnd vnverchumert. dar vber pin ich der vorgenant
ott von grauenberd vnd ich vlreich der span von gaden des guetes des gotshaus ze hertzogenburch vnd der samnung des selben gotshaus
scherm vnd geweren fuer all ansprach als aigens reht ist in dem land ze oesterreich. wer aber daz daz wir in des scherm abgiengen
von welcherlai sich fuegt daz des ob got wil nicht geschiecht was schaden sev des nemen an chost oder an mue dev sev muesten
haben vmb daz guet den schull wir in ab legen vnd schullen daz haben auf alle dem vnd wir haben in dem land ze oesterreich. vnd daz im
dem gotshaus vnd der samnung ze hertzogenbuerch diesev red stet vnd vnzebrochen beleib geb wir ich vorgenanter ott von
grauenberd vnd ich vlreich der span von gadem disen prief versigelt mit vnsern insigeln ze einem offen verchund vnd ze einer
steten sichherhait der sach. des ist gezeug her dietreich von egendorf mit seinem insigel. vnd her wernhart von
nuzdorf. alram auz der aw. wolfger von wielantstal. leupolt der smitzperger. andree der richter vnd ander
frum leut genueg den di red wol chunt vnd gewizzen ist. der prief ist gegeben do von christes gepuerd
warn ergangen tausent jar drev hundert jar vnd dar nach in dem siben vnd zwaintzkistem jar an
sand chrevtz tag der do stet zwischen oestern vnd phingsten in dem chloester datz hertzogenbuerch.
ich gedraut von olarn vergich vnd tuen chund mit disem prief allen den die in sehent oder lesen hornt die nu lebent vnd hernach
chunftig sint daz ich mit meiner sun aller dreir herliebs chalhahs vnd auch chunrats gueten willen vnd auch mit gunst aller
meiner vreunt vnd aller meiner erben zter zeit do ich ez wol maht getuen gegeben han daz halb lehen daz ich ze stetten
gehabt han daz mein rehtz aygen gebesen ist do man von dient all jar drei vnd zwaintzik metzen chorens vnd drei vnd
zwaintzik metzen habern vnd sehzik phenning wienner ge mainer munzz an sand michels tag durch aller meiner vadern
sel willen vnd auch mein selber hail dem gotshaus des gueten herren sand georgen ze hertzogenburch vnd all der samnunge
des selben gotshaus mit alle dem reht vnd nutz vnd ez all mein vodern vnd ich selb haben her praht ez sei gestift oder
vngestift versueht oder vnversueht ze veld vnd ze dorf ledichleich vnd vnverchummert vnd pin auch vnd mein sun die
vorgenanten des egnanten guets des egnanten gotshaus vnd der samnung scherm vnd gewer fuer all ansprah als aygens reht ist
in dem land ze osterreich vnd durch pezzer sicherhait setz ich vorgenantev gedraut dem vorgnanten gotshaus mit sampt mier
eberharten von chatzenperg mit seinem insigel ze gwer vnd ze scherm als mich selben. wer aber daz daz wier in des scherms
von chainer lai sach ab giengen wie getan schaden sev des nemen an chost oder an mue den si muesten haben vmb daz guet den
schull wir in ablegen an all wider red vnd an allen chrieg. vnd daz dem gotshaus vnd der samnung ze hertzogenburch
disev red stet vnd vnzebrochen beleib dor vber gib ich vorgenantev gedraut von olarn disen prief versigelten vnd
pestetten mit meines suns herliebs insigel vnd mit des vorgnanten eberharts von chatzenperg insigel fuer alle ansprach.
des sind gezeug die erbern herren her hainreich der marschalch von pappenhaim her gundacher der retelperger her ott
der weizenberger her wernhart von nuzdorf her philipp der totzenpech leupolt der smitzperger olram auz der awe
vnd ander erber leut genueg den dev sahh vnd dev red wol chunt vnd auch wol gewissen ist. daz ist geschehen do von
christes gepuerd warn ergangen tausent jar dreu hundert jar vnd dar nah in dem funf vnd zwaintzkistem jar an
sand ruprehtz tag in der vassten datz hertzogenburch in dem gotshaus.
ich offenmei geuschlin von rubendorf vnd mein sun paid hainreich vnd vlreich wier veriehen an disem
prief vnd tuen chunt allen den die in sehent oder hornt lesen die nu lebent vnd hernach chunftich sint daz
wier mit wol verdahtem muet vnd auch mit gunst aller vnser vreunt zder zeit do wier ez wol mahten
getuen gegeben haben daz weinzuerlreht datz wetzmanstal daz vnser rehtz aigen ist gewesen durch aller
vnser vodern sel willen und auch um unser selber hail willen dem gotshaus des gueten herren sand
georgen ze hertzogenburch vnd alle der samnung des selben gotshaus mit allen dem reht vnd nutz vnd ez
vnser vodern vnd wier selb haben her praht ez sei gestift oder vngestift versueht oder vnversueht ze veld
vnd ze dorf ledichleich vnd vnverchummert vnd sei auch wier des vorgenanten guets des gotshaus vnd
der samnung des selben gotshaus scherm vnd gewer fuer all ansprah als aigens reht ist des lants ze
osterreich. vnd durch pezzer sichherhait so setz wier zesampt vns dem egenanten gotshaus vnd der samnung
reinboten von chueffarn vnd sein prueder otten ze scherm vnd ze gwer als vns selben. wer auer daz daz
wier in des scherms von dhainerlai sahh abgiengen des ob got wil nicht geschiet wie getanen schaden
seu des nemen an chost oder an mue den seu muesten haben vmb daz guet den schull wier in ablegen
an all wider red vnd an allen chrieg. vnd daz im dem gotshaus vnd der samnung ze hertzogenburch disev
red stet vnd vnzebrohhen beleib dor vber geb wier disen prief versigelten vnd bestetten mit des vorgenanten
meines suns vlreichs insigel vnd mit des vorgenanten reinbots von chueffarn insigel vnd ist auch er
mit dem selben scherm vnd gwer als var verschriben ist. des sint getzeug her gundacher der retelnperger
her wernhart von nuzdorf her leb von vreuntzhausen her philipp der totzenpech leupolt der smitzperger
vnd ander erberr leut genug den dev sahh wol chunt ist. der prief ist gegeben do von christes
gepuert waren ergangen tausent jar dreu hundert jar vnd dar nach in dem funf vnd zwaintzkisten
jar an sand johans tag an sunbenten in dem gotshaus datz hertzogenburch. ich ott von planchenstain vnd mein hausvrau vro alhait vnd vnser paider erben wier veriehen vnd tuen chunt an disem prief
allen den die in sehent oder horent lesen die nu lebent vnd hernach chunftich sint daz wier mit wol verdahtem muet vnd mit
gunst aller vnserr vreunt zder zeit do wier ez wol mahten getuen haben ze chauffen gegeben den hof datz zwischenprunn der
vnser rechtes aigen ist gewesen do von man dient alle jar funf vnd vierzig metzen chorens vnd funf vnd vierzig metzen hobern
vnd ein halb phunt phenning an sand michels tag hern wernharten von nuzdorf vmb zwaimi vierzig phunt phenning wienner
gmainer munzz der er vns redleich vnd reht gewert hat vnd haben auch im daz selb guet gegeben mit alle dem rehten
vnd nutz vnd wir iz vnd ander vnser vodern haben her praht ez sei gestift oder vngestift versueht oder vnversueht ze
veld vnd ze dorf vberlent aecher oder swie so ez genant sei. so hab auch wir dev aigenschaft des selben guets dem heiligen
herren sand johans hintz nuzdorf gegeben daz do leit pei der traisem vnd schulle auch wir des vorgnanten guetes des
gotshauses scherm vnd gwer sein vuer all ansprach als lants reht ist in osterreich. tet auer wir des nicht swer dann lands
herr ist in osterreich der schol mit vnserm gueten willen vnsers guets dem selben gotshaus in geantwurten vnd schol daz
so lang inne haben vntz daz wir dem gotshaus oder seinem verweser allez daz laisten als hie verschriben ist an disem
prief, vnd daz disev red stet vnd vnzebrochen beleib dor vber gib ich vorgnanter ott disen prief versigelten vnd bestetten
mit meinem aigen insigel vnd auch mit hern christans insigel des druchsetzen von lengbach vnd mit hern dietreichs insigel
des haeusler von seserdorf vnd mit hern vlreichs insigel von topel vnd auch mit hern weicharts insigel von topel
di all mit ier insigel gezeug sint diser sahh. des sind auch gezeug her gundacher der retelperger olram in der awe der
smitzperger leupolt vnd ander erber leut genueg den diu sahh wol chunt ist vnd gewissen. der prief ist ge geben do von
christs gepuerd warn ergangen tausent jar dreu hundert jar dar nach in dem sehs vnd zwaintzkisten jar an sand georgen
tag datz hertzogenburch in dem gotshaus.
ich gundacher von retelnperg vnd mein hausuraw vnd alle vnser erben wir veriehen an disem prief
vnd tuen chunt alle den die in sehent oder lesen horent die nu lebent vnd hernach chunftich sint daz
wir mit wol verdahtem muet vnd mit gunst aller vnserr pezten vreunt zder zeit, do wir ez wol
getuen mahten gegeben haben die hueb dev da leit pei der traysem dev vnser rehts aigen ist gewesen
diu weilen der haider von vns vnd von vnsern vodern ze lehen hat gehabt dem gotshaus des gueten
herren sand georgen datz hertzogenburch auf vnser vrawn alter mit alle dev vnd dar zve gehort ez
sei gestift oder vngestift versueht oder vnversueht dar vmb daz man hin fuer ewichleich alle samtzig
tag ein mess sprehhen schol auf vnser vraun alter von der chundung vnd sunderleich schol man
deu selben mess singen des samtztag von isleicher chotemmer wer aber daz daz ehaft nat vericht
so schol ez in der selben wohhen hin noch geschehen auf der vier aelter ainem auf vnser vrawen
alter oder auf sand georgen alter auf sand augusteins alter oder auf sand stephans alter vnd
sei auch wir des vorgenanten guets scherm vnd gwer des egenanten gotshaus vnd der samnung des
selben gotshaus fuer alle ansprach als aigens reht ist in dem lant ze osterreich wer auer daz
wir in des scherms ab gieng swaz seu dez schaden nemen den schulle wir in an alle wider red
ablegen. daz disev red stat vnd vnzebrohhen beleib dar vber gib ich vorgenanter gundacher
disen prief versigelt mit meinem insigel ze einem offen verchund vnd zu einer staeten sicherhait
diser sahh. des sint gezeug her chuenrat von tiernstain her wernhart von nuzdorf vlreich
von lengenueld olram auz der awe gotfrid von ainod sein prueder der leutolt vnd anderr
piderber leut genueg den die sahh wol chunt ist vnd gewissen. daz ist geschehen vnd der
prief gegeben do von christs gepuert waren ergangen tausent jar dreu hundert jar dar
nach in dem aht vnd zwaintzkisten jar an sand georgen tag auf dem haus datz retelperg. ich seyffreit von neydowe vnd wir ich vlreich nychlos vnd hadmar sein sune. veriehen vnd tvn chvnnt allen den die disen prief lesent
oder horent lesen. die nu lebent vnd her nach chunftich sint. daz wir mit guten willen vnd gvnst vnserr erben. mit verdachten mute. durch got vnd
durch meiner lieben hovsvrowen sele willen, vron margreten vnserr muter. der got gnade. vnd alle vnserr vodern sele willen. ze troste zu der zeit do wir
ez wol getun mochten. recht vnd redelichen geben vnd gemacht haben vnsers rechtes aygens vier wienner phenning geltes ewiges purchrechtes. auff vnser
vrowen alter ze panse ze einem ewigen selgerete die da ligent auff ainem halben lehen ze chratendorff vnd daz wir hadmarn von pirbaum weiln
verchovfft haben vnd seinen erben ze ainem rechtem purchrechte. als er prief vnd hantfesten von vns dar vber hat versigelten mit vnsern
insigeln vnd haben im daz avfgeben mit vnserr hant als wir ze rechte scholden mit allem dem nvtze vnd rechte als sev vns der vorgenante hadmar
von pirbaum vnd sein erben e davon gedient haben. also mit ovzgenomner rede, daz der vorgenante hadmar von pirbavm vnd sein erben oder swer daz
vorgenante halbes lehen nach in besitzet furbaz ledechlichen alle iar an sand georgen tage die egenanten vier wienner phenninge davon diennen schol ze
rechtem gruntrechte dem erbern herren hern jansen dem pharrer ze panse oder swer die vorgenanten chirchen nach im besitzet ewichleichen da bei ze bleiben
mit allem dem rechte als wir sev geben vnd gemacht haben an allen irresal die vorgenanten vier phenninge gruntrechtes vnd durch pezzer sicherhait wand
chvnigunt mein tochter vnser swester ze iren iaren nicht chomen vnd auch nach niht vogtper ist. dar vber so setzen wir vns vnverschaidenlichen fur si vnd
fur vns selber ze rechtem gewern vnd scherm für alle ansprache als purchrehtes recht ist vnd des landes recht ze osterrich. vnd daz dise rede furbaz also
stete sei vnd vntzebrochen beleibe dar vber so geben wir dem vorgenanten priester hern jansen vnd sein nahchomen dem pharrer ze panse disen prief
ze ainem offen vrchunde vnd gezeuge vnd ze ainer ewigen vestnunge diser sache versigelten mit vnsern insigeln. diser prieff ist geben ze wienne
nach christes geburt drevtzehen hundert jar dar nach in dem nevn vnd zwaintzigistem jar an sand lvceyn tage.
ich wolfker von wielanstal vnd mein hausvrow vrow gedraut vnd vnser paider chind wir
veriehen an disem prief vnd tven chvnt allen den diu disen prief sechent oder hornt lesen. dew
nv lewent oder her noch chvnftich sind, daz wir von der samnung des gotshaus datz hertzogenburch
gehabt haben irz rechten aigens einen hof datz wielanstal vnd hab wir denselben hof von in
gehabt ze rechtem purchrecht. nv hat vns der erber herre her herlieb zv den zeiten probst
datz hertzogenburch vnd alle diu samnung des selben gotshaus diu vorgenanten aigenschaft lauterleich
vnd gentzleich gegeben mir vnd meiner hausvrowen vnd vnser paider chinden mit alle dem
recht vnd sews gehabt habent also weschaidenleich daz ich in ze widerbechsel gegeben han meinz rechten
aigens einen hof datz meinhartzdorf mit alle dem recht vnd auch nvtz vnd ich in vnd mein erben
gehabt haben ze veld vnd ze dorff gestift oder vngestift versuecht oder vnversuecht swie daz
genant sei wann ich vorgenanter wolfker vnd mein hausvrow vrow gedraut vnd vnser paider erben
lowen mit vnsern trewn dem vorgenanten hern herlieben probst datz herczogenburch vnd alle der
samnung des selben gotshaus. daz wir des selben hofz gewer vnd auch scherm sein fuer alle ansprach
allz aigens recht ist vnd landes gewanhait in osterreich. vnd auch zv einer pessern gewishait
vnd zv einer gantzen stet lob wir gotfrid vnd nyclo vnd vlreich vnd hainreich diu sewekchen
mit vnsern trewn daz wir des vorgenanten hofz gewer vnd auch scherm sein des vorgenanten
gotshaus dacz herczogenburch mit sampt wolfkern von wielanstal vnverschaidenleich
swaz an ainnen abgieng daz schvllen sew auf dem andern haben dew vor genant samnvng datz
herczogenburch. nem aver dar vber daz selb gotshaus dhainen schaden ann dem hof datz
meinhartzstorf den in wolfker von wielanstal gegewen hat mit recht den schulle wir in allen ab
legen an alle wider red. tet wir des nicht swer dann zter zeit lantzfvrst ist der schol in
mit vnserm guetleichen willen in gantburten vnsers guetz so vil alz wir iz haben in dem lant
ze osterreich vnd schvllen sew daz selb guet so lang inne haben vntz daz wir in allz daz gelaisten
allz iz hie verschriwen stet an disem prief. daz diu red stet vnd vntzebrochen beleib dar vber
gib ich vorgenanter wolfker von wielanstal disen prief versigelten mit meinem insigel vnd ich
gotfrid der sewekch mit meinem insigel vnd ich nycla der sewekch mit meinem insigel
vnd ich vlreich der sewekch mit meinem insigel vnd hainreich der sewekch mit meinem insigel
zv einnem offen vrchvnd vnd zv einer steten sichherhait diser sachh. daz ist geschechen vnd
der prief gegeben da van christes gepvrd ergangen warn drewczehen hvndert jar dar
nach in dem ainz vnd dreiskisten jar an dem awfertag in dem gotshaus ze herczogenburch.
ich levpolt der smidezperger vnd ich vrow gatrei sein hausvraw vnd vnser paider erben
veriehen vnd tuen chvnt allen den die disen prief lesen oder hoerent lesen daz
wir mit vnser erben gueten willen vnd mit vnser naechsten vreund rat ze der zeit
do wir ez wol getuen mochten verchauft haben vnserz rechten vreien aigenz ainen hof
der do haiset haigart vnd ist gelegen zwisschen oberndorf vnd phaefphing mit
alle dev vnd dor zue gehoert ze veld vnd ze dorf gestift vnd vngestift versuecht vnd
vnversuecht dem erbern herren probst herlieb vnd sand jùrgen gotshause ze hertzogenburch
vmb ocht vnd dreisich phunt phenninge der wir gor vnd gantz gewert sein. vnd
sei auch wir ich vorgenanter levpolt vnd ich vrow gatrei sein hausvraw vnd vnser paider
erben dez genanten hofz recht scherm vnd gewer vor alle ansprach alz aigenz recht ist
vnd dez landez ze oesterreich. vnd waz dem vorgenanten propst vnd dem gotshause dor an abgieng
mit recht daz schullen si haben auf vns vnd auf alle dev vnd wir haben in dem lande ze oesterreich.
vnd daz in daz ebichleich staet vnd vntzerbrochen beleib vnd ze ainer staeten vestetigung vnd
sicherhait gib ich in ich vor genanter levpolt smidezperger disen prief versigelt mit
meim insigel vnd mit meins prueder hainreichz insigel vnd seit mein aidem
nicht aigenz insigelz hat, so gib ich in mit dez erbern herren insigel hern weichartz von toppel
disen prief die zevg sint dieser sache mit iren insigeln. der prief ist gegeben ze hertzogenburch
nach christez gepurd drevczehenhundert jar dar nach in dem ainzmidreisigisten
iar an sand juorgen tag.
ich rueger der alachter vnd mein hausvrow vrow alhait veriehen an disem prief vnd tuen chunt allen den diu disen
prief sechent oder hornt lesen diu nv lebent oder hernach chvnftich sint daz wir einen hof haben gehabt datz etzleinsperig
ze rechtem purchrecht van dem gotshaus ze hertzogenburch vnd ist der selb hof aigen des selben gotshaus ze
hertzogenburch nv hab wir daz selb purchrecht ze chaufen gegeben an dem vorgenanten hof datz etzleinsperig alz wir
iz haben gehabt van dem gotshaus ze hertzogenburch alz daz recht daz wir doran gehabt haben ze veld vnd ze dorf
gestift oder vngestift versuecht oder vnuersuecht wie iz genant sei ich vnd mein hausvrow vrow alhait vm anderthalb
hvndert phvnt wienner phenning der wir recht vnd redleich gebert sein vnd hab wir im den selben hof aufgegeben
dem vorgenanten gotshaus allz daz recht daz wir dran gehabt haben vnd ist daz geschechen mit aller vnser erben
guetleichem willen vnd sei wir dez selben hofz ich vnd mein hausvrow vrow alhait gewer vnd scherm fuer alle ansprach
auf recht alz man purchrecht ze recht scherm schol alz lantzrecht in osterreich vnd gewanhait ist vnd durch pesser
gewishait vnd auch ze einner gantzen stett wir ich gotfrid van aynoed vnd ich jans von potenprunn vnd stephan von neuwald
vnd ich fridreich der harlanter lob wir mit vnsern trewn zv sampt ruegern dem alachter vnuerschaidenleich swaz
an vnser ainem abgieng daz schullen sew auf dem andern haben der vorgenant her herlieb probst datz hertzogenbuerch
vnd diu samnung dez selben gotshaus nem auer dar vber daz selb gotshaus dhainen schaden an dem hof datz etzleinsperig
den in rueger ze chauffen hat gegeben mit recht daz schull wir in allz ab legen an alle wider red. daz lob wir bei vnser
trewn tet wir dez nicht swer dann zter weil lantz herre ist in osterreich der schol in mit vnserm guetlichem willen
in gantburten vnserz guetz so vil dem vor genanten probst von hertzogenburch vnd seim gotshaus waz er mit seinn
trewn gesagen mecht swaz er schaden genamen an dem selben hof hiet mit recht den schull wir in gantz vnd
gar ablegen an alle wider red. vnd daz diu red stett vnd vnzebrochen weleib. dor vber geb wir disen prief versigelten
vnd bestetten mit vnsern insigeln zv einer offen vrchvnd vnd zv einer statten sicherhait diser sachh. ich rueger mit meim
insigel vnd ich gotfrid mit meim insigel vnd ich jans mit meim insigel vnd ich stephan von newnbalt mit
meim insigel vnd ich fridreich der harlanter wan ich nicht aigens insigels han so pin ich des mit sampt in purgel
alz iz vor geschriben stet an disen prief. daz ist gesehen vnd der prief gegeben da van christes gepuert warn
ergangen tausent iar drewhundert iar vnd dar nach in dem ains vnd dreizkisten iar an sand georigen tag in
dem gotshaus datz herczogenburch.
ich nycla der wildenhager vergich an disem prief vnd tuen chvnt allen den di den prief sehent
oder horent lesen dew nv lebent vnd hernach chvnftich sind. daz ich mit guetleichem willen vnd
mit verdachtem muet zv der zeit do ich iz wol getuen macht, vnd auch mit gunst meiner swester
vnd aller meiner erben, gestanden pin gaentzleich vnd lauterleich dvrch meiner sel willen vnd meiner
vader van aller der ansprach vnd van alle dem chrieg den ich gehabt han gegen der erbern samnvng
sand georigen gotshaus datz herczogenburg. vm allez daz recht daz ich gehabt han ader haben
scholt vnd alle mein erben an alle dem guet daz mein aedem her gvndacher vnd her wernher dem
payger von ruspach geben habent zv dem egenanten gotshaus durch ir sel willen daz da leit ze
pannse pei der tvenaw iz lig auf hofsteten ader iz sein aecher pavmgarten wismad oder holtz iz sei
auf dem lant oder in der tvenaw rechts aigen gestift oder vngestift versuecht oder vnuersuecht
vnd auch div chappellen vnd waz dar zv gehaert ze veld vnd ze darf dez selben aigens. ich han auch
gelobt mit meinen trewn fuer mich vnd fuer alle mein erben hern herlieben zv den selben zeiten
probst vnd aller der samnung des egenanten gotshaus daz wir furbaz mit chrieg noch mit dro
nach mit ansprach nach mit dhainer lay sachh daz gotshaus nicht mer beswarn nach betrueben
schullen vmb daz egenant aygen vnd ich vnd mein erben des selben guets recht scherm vnd gewer
schullen sein fuer alle ansprach allz landes recht ist in osterreich, wer aver daz daz egenant gotshaus
dhainen schaden naem van mir oder van meinen erben van ansprach oder van arbait oder van welhen
sachhen daz wer mit recht den sull wir dem gotshaus ablegen vnd auch den herren di zv der
selben zeit dar inne lebent vnd schullen auch sew den schaden haben avf mir vnd avf alle dem guet
daz ich han in osterreich vnd wer in dem selben lant dann fuerst ist der schol sew des gewaltig
machhen mit meinem guetleichem willen an alle wider red. daz di red also staet vnd vnzebrochen
beleib dar vber gib ich egenanter nyclo der wildenhager disen prief versigelt mit meinem insigel
zv einem offenn vrchvnd vnd zv einer stetten sicherhait diser sachh. der sachh sint auch gezevg
dietmar der schenk nycla der haertweigstainer, seifrid vnd fridreich dew hagenawer mit ier
insigeln iz sint auch mit samt in gezeug her vlreich von totzenpach her wernhart von nuzdorf
philipp vnd stephan dew hagenawer vnd ander piderber leut genueg den dew sachh wol chvnt vnd
gewissen ist. daz ist geschehen vnd der prief gegeben da van christez geburtt ergangen warn
tavsent jar drew hvndert jar dar nach in dem ain vnd dreizzkisten jar des nachsten svntagez
nach den ostern in dem gotshaus datz herczogenburch.
ich gotfrid der suppan von hainreichsdorf. vergich vnd tuen chunt allen den di disen prief lesent oder horent lesen, di nu lebent oder her
nach chunftig werdent. daz ich mit verdachtem muet vnd mit gesamter hant meiner hausvrauen. vnd mit meiner pesten vreunt rat vnd aller
meiner erben han gegeben. durich meiner vadern sel wiln. vnd auch durich mein selbes hail. vnser vrowen gotshaus in dem pirchech daz
gelegen ist pei salapulka. vnd gehort hintz sant gorgen gotshaus gen hertzogenbuerch. meins rechten aigens ain lehen datz gelegen
ist datz hainreichsdorf. da von man dient alle jar an sant gorgen tag zwen vnd dreizig phenning wienner gemainer mueniz. vnd dient auch
an sand michels tag sechzig wienner phen. als si dan gibig vnd gebig sind in den lant ze osterrich. vnd han auch daz selb guet
gegeben durich got vnd durich vnser vrowen willen, vnd auch durich des erbern herren willn. hern sigharten der zden selben zeiten pharrer waz datz dem var genanten gotshaus in dem pirchech. der iz auch sunderlichen vm mich gedient hat. vnd han auch ich vargenanter
gotfrid dem var genanten gotshaus vnser vrowen daz var genant guet. gegeben mit aigenschaft vnd mit alle dem recht mit nuetz vnd
geber ze veld vnd ze dorf. versuecht oder vnuersuecht. iz sei gestift oder vngestift. vnd ich iz vnd mein var vadern daz selb guet her gepracht
haben. vnd han auch daz getan ze den zeiten do ich iz wol vnd mit recht getuen mocht. vnd pin auch ich vargenanter gotfrid des var
genanten lehens ze hainrichsdorf des vargenanten gotshaus vnser vrowen scherm nach landes sit vnd gewanhait ist in osterrich. wer
auer daz daz ich des scherms abgieng des ob got wil nich geschiecht. swelchen schaden des daz vargenant gotshaus oder sein phleger nem
an chost oder an ariwait. den schol ich in ablegen an alle wider red oder an allen chrieg. vnd schol man daz haben auf alle dem daz ich
han in dem lant ze osterrich. vnd daz dise red dem var genanten gotshaus stet vnd vnzebrochen belieb dar vber so gib ich var
genanter gotfrid der supan von hainreichsdorf disen brief zv einer ewigen vrchunde versigelt vnd bestetet mit der erbern herren insigel.
wan aigens insigel nicht enhan. herrn levbleins ze den zeiten pharrer ze nelieb. hern vlreichs von elsarn. hern arliebs von
sterein, vnd seins brueder hern wernhartens von sterein. der sach sint gezevg. her vlrich ze den zeiten pharrer ze teraz vnd
vlreich der amman vnd vlrich der radendorfer vnd vlrich der wohh vnd aver vlrich der aeder. der prief ist gegeben do van christes
gepuerd ergangen warn drevzehen hundert iar dar nach in dem ainsmidreizigisten iar in den veirtagen ze ostern.
ich hainreich von atzenprukke vnd ich mechthilt sein hausvrowe wir veriehen vnd tvn chvnt allen den di disen prief lesent oder horent lesen. die nv
lebent vnd hernach chvnftich sint. daz chadolt von atzenprukke vnd sein hausvrowe vro diemvt vnd ir erben von vns zv rechtem lehen habent an zehen
phenning sechs schilling wienner phenninge geltes vnd vier vnd dreitzich chaese zwo gense vier hvener vnd sechtzich ayr geltes. daz alles miteinander
leit auf fvnf hofsteten. die da ligent datz
traestorf. vnd zwai vnd viertzich wienner phenning geltes auf vberlent da selbens datz traestorf. die aigenschaft der selben gvlte vnd swaz dar zve gehort ze velde vnd ze dorf swie so daz genant ist, haben wir mit willen vnd gunst
vnser svne vlreichs vnd hainrichs vnd ander vnser erben mit verdachtem mute vnd mit gesampter hant zv der zeit do wir iz wol getvn machten
geben auf den alter sand jorgen in dem gotshaus datz hertzogenburch da pei ewichleich zv beleiben. so beschaidenlich. daz der vorgenant chadolt von
atzenprukke vnd sein hausvrowe vro diemvt vnd ir erben die vorgesprochen gvlte alle vnd swaz dar zv gehort swie so daz genant ist fvrbaz
zv rechtem purchrechte haben suln von dem egenanten gotshaus datz herczogenburch mit der beschaidenheit daz si vnd ir erben oder wer die selben gvlt
nach in besitzet ewichlich alle iar davon dienen suln auf den alter sand jorgen zehen wienner phenninge an sand michels tage zv rechtem
purchrecht vnd nicht mer. vnd haben auch wir vnd unser erben mit guetem willen vnd auch mit rechter furtzicht der aigenschaft der vorgenanten
gvlte vnd swaz dar zv gehort swie so daz genant ist lauterlich vnd gentzlich verzigen vnd geauzzent vor allem chrieg vnd vor aller ansprach
also daz weder wir noch alle vnser erben damit furbaz nicht mer suln ze schaffen haben weder mit vogtay noch mit anders nicht chlain noch
groz daz lob wir ze laisten mit vnsern triwen an alles gevaerde. vnd hat auch chadolt von atzenprukke vnd sein hausvrowe vro diemvt vns geben
vmb die selben aigenschaft der egenanten gvlte vnd swaz dar zv gehort. drev phvnt wienner phenning der wir recht vnd redlich gewert sein.
vnd sein auch wir ich hainreich von atzenprukke vnd ich maechthilt sein hausvrowe vnd ich vlrich vnd ich hainrich sein svne vnverschaidenlich mit
sampt vnsern erben der aigenschaft der vorgesprochen gvlte vnd swaz dar zv gehort swie so daz genant ist des egenanten gotshauses datz
herczogenburch rechter gewer vnd scherm fuer alle ansprach als aigens recht ist vnd des landes recht ze osterreich. vnd dar vmb daz diseu
red fvrbaz also staet vnd vnverwandelt beleibe. da von so haben wir geben dem vorgenanten gotshause datz herczogenburch disen prief
zv einem offen vrchvnde vnd zv einem waren gezevge. vnd zv einer ewigen vestnung diser sache versigelten mit vnsern insigeln. diser prief
ist geben ze wienne da man zalt von christes geburt drevtzehen hundert iar in dem ain vnd dreizgisten iar dar nach an sand vlriches tage. ich wolfker der stalberger von jvdenaw vnd mein hausvrow vrow offmey vnd vnser paider erben wir veriechen an diesem prief vnd
tven chvnt allen den diu disen prief sechent oder hornt lesen diu nv lebent oder her nach chvnftich sind. daz wir dem ebern herren hern
herliben probst datz herczogenburch vnd alle der samnvng des selben gotshaus gelten schullen zainczk phvnt phenning wienner gemainer mvniz von
sand gorgen tag der schirist chvftich ist vber zwai iar. nv hab wir in fur diu selben phenning gesaczt der vor genanten samnvng datz
herczogenburch vnserz rechten aigens funf vnd aidlef schiling geltz datz alten lengpach. vnd leit der selb gelt avf einner mvle datz allten
lengpach. vnd auf einnem halben lechen auf dem haillant. an sand michels tag dient man von der mvl fvmthalb schillinch phenning
wienner mvniz vnd zwelif ches. vir ze weinachten vnd vir ze ostern vnd virczk air vnd vir ches ze phingsten vnd zwai hvener an sand
michels tag vnd ein gans vnd zwai hvenr zv vaschang. vnd von dem lechen dacz haillant dient man seczich phenning vnd zwelif
ches zv einner igleichen hochzeit vir, allz vor genant sind vnd virczk air ze ostern vnd siwen hvenr fvmfew an sand michels tag
vnd zwai ze vaschang vnd schullen sew dew selben gullt in hawen mit alle dem recht vnd nvtz vnd wirz gehabt haben wer auer
daz daz ich vorgenanter wolfker der stalberger vnd mein hausvrow vnd vnser paider erben dew vorgenanten samnvng ze herczogenburch
nicht werten an dem vorgenanten tag als er hie wenant ist an disem. so schol der vorgenant gult den wir in gesaczt
hawen dann ledichleich ir sein mit vnserm guetleichem willen an allen chrieg. also daz wir dor an hinfuer ewichleich dhain recht
nicht hawen schullen wann ich vorgenanter wolfker der stalberger vnd mein havsvrow vrow offmey vnd vnser paider erben lowen
mit vnsern trewn der vorgenanten samnvng datz herzogenburch daz wir der selben gult dew wir in gesaczt hawen gewer vnd auch
scherm sein fuer alle ansprach allz aigens recht ist vnd landes gewanhait in osterreich. vnd auch zv einer pessern gewishait
vnd zv einer gantzen stet lob ich vlreich der sewech von rawdnich mit meinen trewn daz ich der vorgenanten gult gewer vnd
scherm bin des vorgenanten gotshaus datz herzogenburch mit sampt wolfkern dem stalberger vnverschaidenleich. swaz an ainnem
ab gieng daz schullen sew auf dem andern hawen dew vorgenant samnvng datz herzogenburch. nem auer dar vber daz selb gotshaus
dhainen schaden ann der selben gult datz alltenlengpach dew in wolfker gegewen hat mit recht den schulle wir in allen
ablegen an all wider red. tet wir des nicht swer dann ze ter zeit lantzfurst ist in osterreich der schol in mit vnserm guetleichen
willen in geantburten vnserz guetz so vil allz wir iz hawen in dem lant ze osterreich vnd schullen sew daz selb guet so lang inne
haben vntz daz wir in allz daz gelaisten allz hie iz verschriwen stet an disem prief. daz dew red stet vnd vntzebrochen weleib
dar vber gib ich vorgenanter wolfker der stalberger disen prief versigelten mit meinem insigel vnd ich vlreich der sewech
mit meinem insigel zv einem offen vrchvnd vnd zv einer steten sicherhait diser sachh. daz ist geschechen vnd der prief
gegewen da von christes gepurd ergangen warn drewczechen hundert jar. dar nach in dem ainz vnd dreizkisten
jar an sand margreten tag in dem gotshaus dacz herczogenburch.
ich hainreich der olachter vnd mein hausvrow vrow diemuet vnd vnser paider erben wir veriehen an disem prief vnd tuen chunt allen den deu
disen prief sehent oder horent lesen diu nv lebent oder her nach chvnftich sind. daz wir einen chrieg haben gehabt vm einen hof datz etzleinsperig
den rueger der olachter zv chauffen hat gegeben dem gotshaus ze herzogenburch. daz wir vns dez selben chriegs haben guetleich vnd liepleich
verricht nach meines herren rat von tyernstain, also daz wir hin fuer ewichleich dhain ansprach nach dhain recht nicht haben schullen an dem selben
hof, wand wir do van mit vnserm guetleichen willen gestanden sein, van allen dem recht vnd wir daran gehabt scholten haben. daz lob wir mit
vnsern treun. vnd ist also zwischen vns vertaidingt zwischen vns vnd der samnung datz hertzogenburch. daz sev mir ierz rechten aigens gegeben habent
den hof datz etzleinsperig ze puerchrecht den sev von ruegern dem olachter gechauft habent. den selben hof als er ze dorf gestift ist nuer diu
hofmarich vnd den paumgarten vnd ein ieuchart akchers dev stoest an den paumgarten. vnd deu lang wis dev nach dem hof hin ab leit vnd ein
hofmarich dev auch pei dem hof leit vnd auch nicht mer. daz habent sev mir gegeben von gnaden vnd vmb einen widerwechsel. so vergich ich hainreich der
olachter vnd mein hausvrow vnd vnser paider chind. daz wir den hof datz etzleinsperig den ich gehabt han ze puechrecht von den herren ze herzogenburch
daz ich in den selben hof gegeben han ze einem widerwechsel dem vorgenanten gotshaus vnd han inn also gegeben als er ze dorf gestift ist dev hofmarich
vnd auch zv der selben hofmarich han ich in gegeben zwen paumgarten de ligent paident halben pei dem hof vnd anderthalb ieuchart akchers stossend
hinten an den hof vnd ein schechel veliwer leit pei der strazz vnd ein wis leit pei dem toer vnd ein hofmarich vnd ein wis ze parschalich vnd han
ich in denselben hof ledichleich gegeben vnd allez daz guet daz dar zv genant ist an disem prief vn auch nicht mer. vnd vergich auch ich hainreich
der olachter offenwar an disem prief. daz ich der vorgenanten hoef paider alz si hie genant sind an disem prief daz ich dez erbern herren hern
herliebz probst datz herzogenburg vnd aller der samnung dez selben gotshaus scherm vnd gewer pin fuer alle ansprach vnd fuer alle dev erben de do
wolten recht haben an dem selben guet. vnd ich chvnrat von tyernstain lob auch mit meinen trewen daz ich dez vorgenanten guetz alz hie
verschriben stet scherm pin fuer gewalt dez vorgenanten gotshaus ze hertzogenburch. wer aber daz daz sev dar vber dhainen schaden nemen mit recht
den der probst vnd dev samnung dez selben gotshaus mechten pei irn trewen gesagen an dem selben guet als hie verschriben stet, den schol ich in ich
vorgenanter hainreich der olachter allen ablegen an alle wider red tet ich dez nicht swer dann zter zeit lantzfuerst in osterreich ist der schol mit meinem
guetleichen willen in gantwurten meinez guetz so vil als ich iz han in dem lant ze osterrich. vnd schullen daz selb guet so lang inn haben
vntz daz ich in allez daz gelaist alz iz hie verschriben stet an disem prief. daz disev red stet vnd vnzebrochen weleib. dor vber gib ich vorgenanter
chunrat von tyernstain disen prief versigelt mit meinem insigel vnd ich hainreich der olachter mit meinem insigel zv einem offen
vrchvnd diser sache. der prief ist geben do von christes gepuerd worn ergangen drevczehen hundert jar dar nach in dem ainz vnd dreizkisten
iar an vnsers herren leichnam in dem gotshaus ze herczogenburch.
ich hainreich der sweinspech vergich an disem prief vnd tuen chvnt allen den dew in sechent
oder hornt lesen dew nv lewent vnd her nach chvmftich sind. daz ich dem erbern herren hern
herlieben probst sand georii gotshaus ze herczogenburch vnd alle der samnung des selben gotshaus
gegeben han ze der zeit da ich iz wol macht getuen gegeben han meinz rechten aigens sechczich
phenning geltz wienner mvniz an sand michhelstag auf einer hofstat ze nyderwinden. ich han in
auch daz selb guet gegewen mit alle dem recht vnd auch nvtz vnd ichz gehabt han vnd lob auch
ich vorgenanter hainreich der sweinspech mit meinen triwen der vorgenanten samnvng ze herczogenburch
daz des guetz ich ier scherm vnd auch gewer pin fuer alle ansprach allz aigens recht ist vnd landes
gewanhait in osterreich. nem auer dar vber daz egenant gotshaus dhainen schaden an dem vorgenanten guet
daz ich in gegewen han mit recht, den schol ich in allen ablegen an alle wider red. daz diu red stett
vnd vnzebrochen beleib dar vber gib ich vorgenanter hainreich der sweinspech disen prief versigelt
mit meinem insigel zv einem offem vrchvnd vnd zv einer stetten sicherhait diser sachh. der sachh
sind auch gezeug leutolt von aynoed vnd gotfrid sein pruder mit ier paider insigeln. daz ist geschen
vnd der prief gegewen do van christes gepvrd ergangen warn drewzechen hvndert jar dar nach
in dem zwai vnd dreizkisten jar des nachsten svntages vor den phingsten in dem gotshaus ze herczogenburch.
ich cholman von ramsenpach vnd mein hausvrow vrow katrei vnd vnser paider erben wir
veriehen an disem prief vnd tuen chvnt allen den diu in sechent oder horent lesen dew nv
lewent oder her nach chvmftich sind daz wir von der samnvng des gotshaus datz herczogenburch
gehabt hawen ierz rechten aygens ein drittayl an einem hof ze wielastal da wir in von
gedient hawen alle jar einen mutt traytz vnd fvmffzechen phenning von einer hofstat vnd
zwen phenning von einem weingarten wienner gemainer mvniz daz wir alz von in gehabt
hawen ze rechtem pvrchrecht nv hat vns der erber herre her herlieb zv den zeiten probst
dacz herczogenburch vnd alle dew samnvng des selben gotshaus dew vorgenant aygenschaft
lauterleich vnd gentzleich gegewen mir vnd meiner hawsvrawn vnd vnser paider erben
mit alle dem recht vnd auch nvtz vnd sewz vnd ir gotshaus gehabt hawent also weschaidenleich
daz wir in der vorgenanten samnvng dez gotshaus ze herczogenburch ze widerwechsel
gegewen hawen vnserz rechten aygens ein lechen auf dem mothokhen vnd leit in
pischolfsteter pharr vnd auf dem selben lechen ein phunt phenning geltz vnd achzechen
phenning auf vberlent. dew ligent in der aw pei der traisem. da der chaiser gesezzen ist. dew
selben gult allew gew wir in mit alle dem recht vnd auch nvtz vnd wirz vnd vnser erben
gehabt hawen ze veld vnd ze dorf gestift oder vngestift versuecht oder vnversuecht swie daz
genant sei vnd wann ich vorgenanter cholman vnd mein hausvraw vraw katrei vnd vnser
paider erben gelopt hawen mit vnsern trewn dem vorgenanten probst herlieben ze herczogenburch
vnd alle der samnvng des selben gotshaus daz wir des selben guetz scherm vnd gewer
sein fuer alle ansprach als aygens recht ist vnd landes gewanhait in osterreich. nem
auer dar vber daz selb gotshaus dhainen schaden an dem lechen auf dem mothokchen vnd
an der guelt in der aw dew wir in gegewen hawen. mit recht, den schulle wir in allen ablegen
an alle wider red. tet wir des nicht swer dann zter zeit lantz fuerst ist in osterreich
oder sin verweser der seinnen gewalt hat der schol in mit vnserm guetleichen willen
in gantburten vnserz guetz so vil alz wir iz hawen in dem lant ze osterreich. vnd
schullen sew daz selb guet so lang inne hawen vntz daz wir in allz daz gelaisten alz iz
hie verschriwen stet an disem prief. daz diu red stet vnd vnzebrochen beleib dar
vber gib ich vorgenanter cholman disen prief versigelt mit meinem insigel zv einem
offem vrchvnd vnd zv einer steten sicherhait diser sachh. der sachh ist auch gezeug
mein geswei welker von wielanstal mit sampt mir der auch sein insigel daran let.
daz ist gesehen vnd der prief gegewen da von christes gepurd ergangen warn
drewczechen hvndert jar dar nach in dem zwai vnd dreizkisten jar des nachsten
svntagz vor den phingsten in dem gotshaus ze herczogenburch.
ich gerhart der genevz von ernstprvnn vnd mein hausvrow vrow agnes vnd vnser svn hainreich vnd ander
vnser paider erben wir verjechen an disem prief vnd tuen chvnt allen den diu in sechent oder hornt
lesen diu nv lewent oder her nach sint. daz wir dem erbern herren hern herlieben probst sand georii gotshaus
ze herczogenburch vnd alle der samnvng des selben gotshaus gegeben hawen vnsers rechten aigens ein lechen
dacz penning mit alle dem recht vnd auch nvtz vnd wir iz vnd vnser erben her pracht haben ze veld vnd ze
dorf versuecht oder vnversuecht gestift oder vngestift swie daz genant sei also beschaidenleich. daz sew vns ze
wider wechsel gegewen habent irz rechten aigens ein lechen ze steinpach. vnd wann ich vorgenanter gerhart
der genewz vnd mein hausvrow vrow agnes vnd vnser paider erben loben mit vnsern trewn dem vorgenanten
herren hern herliben probst ze herczogenburch vnd alle der samnvng des selben gotshaus daz wir des selben
lechen ze penning gewer vnd auch scherm sein fuer alle ansprach als aigens recht ist vnd landes gebanhait
in ostereich. vnd auch zv einer pessern gewishait vnd zv einer gantzen stet lob ich hainreich der gnewz sein
prueder mit meinen triwn daz ich dez vorgenanten lechen gwer vnd auch scherm pin. des vorgenanten gotshaus
ze herczogenburch mit sampt gerharten dem gnewzzen von ernstprvnn vnverschaidenleich swaz an einem
abgieng daz schullen sew auf dem andern haben diu vorgenant samnvng ze herczogenburch. nem aver dar
vber daz selb gotshaus dhainen schaden an dem lechen dacz penning mit recht. den schulle wir in allen ablegen
an alle wider red, tet wir des nicht s wer dann lancz fuerst ist in osterreich der schvl in
mit vnsern gvetleichen willen in gantwurten vnserz guetz so vil alz wir iz haben in dem laut zv
osterreich vnd schullen sew daz selb guet so lang inn haben vntz wir in alles daz gelaisten alz iz hie
verschriben stet an disem prief. daz diu red stet vnd vntzebroehen weleib dar vber geb wir disen
prief versigelt mit vnsern insigeln. ich vorgenanter gerhart der gnewz mit meinem insigel. vnd
ich vorgenanter hainreich sein svn mit meinem insigel. vnd ich vorgenanter hainreich sein prvder
mit meinem insigel. zv einem offen vrchvnd vnd zv einer steten sicherhait diser sachh. der
prief ist gegeben da von christes gepvrd ergangen warn dreuzechhundert jar dar nach in
dem zwai vnd dreiskizten jar an vnser vrawn tag zv der liechtmizz in dem gotshaus ze herczogenburch.
genedig herre. ich chunrat von syrndorfe tven ewern gnaden ze wizzen daz ich getaidingt han fuer
den erbern geystlichen herren den apt von varenpach. vnd kegen den erbern preleten probst herliben
von herczogenburch vnd probst haugen von sand andre an ainem tail vnd kegen weycharten von
retelperige an dem andern tail vmb alle irev marich vnd waz sev chriegs paidenthalbe mit anander
gehabt hawent. des hawent sew sich gesaczet an alle furzicht an fumf erber vmbesezzen hern
wernharten von nustorf hern lewen von freuntshausen hern meinharten von potynge leutolten vnd
gotfriden von ainoed. also daz ieder man einen ayd swer. daz dev schidunge sei an alls gever
paidenthalben. vnd daz habent die vorgenanten geistleich herren an irem tail. vnd der vorgenant retelperger
an seinem tail gelobt mit iren trewen daz sev daz stet schullen hawen an alle wider red. swer aver daz
vnder in wider rett. der ist geuallen ze wider wett zway hundert phunt vnd mir hundert phunt
vnd den schidleuten zway hundert phunt phenning wienner mvnzze. vnd geben dar vber disen prief
disev schidunge stet ze wehalten als vor geschriben stet versigelt mit vnsern insigeln. der prief
ist geben da von christes gêpurt ergangen waren dreuczehen hundert jare dar nach in dem
zway vnd dreizzichsten jare an sand thomas tage.
ich wernhart von nvzdorf. vnd ich lee von freuntshausen. vnd ich meinhart von
poeting. vnd ich gotfrid vnd leutold paid prueder von ainoed. wir vergehen mit disem
prief vnd tuen chunt allen den die in sehent horent oder lesent. daz ein chriech
gewesen ist. von dem abt von varnpach. vnd von dem probst von herczogenburch. vnd von dem
probst von sand andre. an aim tail. vnd von dem retelperiger vnd seinen erben
an dem andern tail. vmb ein waid holcz vnd gruet. vnd vmb ein wazer vnd wazers
ganch. vnd habnt sie den selben chriech gentzleich an vns gelazen vnd habn wir den
nach vnsern trewen peschaiden. also. daz von dem alten marchstain von pheffing dericht
vber nach einer snuer vncz an den alten marchstain vnter dem grasperig. swaz niderthalb
marchstain ist. waid vnd grunt holcz vnd wazer. swie daz genant sei. daz schol
furbaz immer sein an allen chriech der vorgenanten gotshaeuser. swaz auer oberthalb
der marchstain ist. daz schol auch furbaz immer mer sein des retelperiger vnd seiner
erben auch an allen chriech. vnd habn auch beschaiden daz man den mulfanch weder
oberthalb der marchstain nach niderthalb niht irren schol. vnd swer di schidung
als hie verschriben ist verpreche. der wer der wider wette veruallen als wir emoln
mit worten vnd mit briefen geschaiden habn. vnd zue einner stet der warhait gebn
wir disen vnsern offen brief zue einem vrchund paidenthalben versigelten mit vnsern insigeln
der gebn ist datz hertzogenburch. do von christes gepuerd ergangen waren tausent
vnd drew hundert jar. vnd dar nach in dem drein vnd dreizigistem iar. an dem
nesten samcztag vor sand pauls tach der bescherung.
ich choloch von pernaw vnd ich elspet sein hausvraw vergechen vnd tuen chvnt allen den die disen prief an
sechent. lesent oder horent lesen die nv lebent vnd die her nach chvnftig sind. daz wier mit verdachtem mvet
ze der zeit do wier iz wol getuen machten. mit vnser pesten vrevnt rot vnd mit guetem willen vnd gvnst
aller vnser erben. ain halbes lechen daz leit ze havzenveld. vnsers rechten aygens. daz mein hausvravn vron
elspeten an erstorben ist. von ier vater hern andren von inning dem got genod. vnd daz sei mit rechter fuerzicht
angevallen ist do si mit iern geswistreiden getailt hot. gegeben haben ledichleichen vnd gentzleichen dem
gotshaus vnd der samnung. des gueten herren sand gorgen ze hertzogenburch. auf die oblay. durich vnser sel vnd aller
vnser vadern sel willen mit ganzer aygenschaft. vnd mit allem dem nutz vnd recht. vnd wier iz vnd vnser
vadern in aygens geber her procht haben. allen ieren vrum domit ze schaffen. als mit anderm ierem aygen.
an allen iersal. vnd ist dienst alle iar auf dem var genantem halben lechen. fvnf schilling geltes wienner phenning
gemainer mvniz. die man dient an sand michels tag. vnd dar vber durich pezzer sicherhait. so setzen
wier vns ich choloch von pernaw vnd ich e spet sein hausvraw. vber dev vorgenanten gult dem
gotshaus vnd der samnung des gueten herren sand gorgen ze hertzogenburch ze rechtem scherm fuer alle
ansproch. als aygens recht ist vnd des landes recht in osterreich. wer aver daz sev an dem vor genanten
guet mit recht dhainen schaden nemen. den selben schaden schullen sev haben auf vns vnd auf allem vnserm
guet. daz wir haben in dem land ze osterreich. vnd daz dev red stet weleib vnd vnzeprochen. dar vber geb
wier in disen prief ze ainem offen vrchund. vnd ze ainem woren gezevge diser sach versigilten mit vnserm
insigil vnd mit meiner geswein insigil wilhalms von inning. vnd mit wulfings insigil seines prueders.
vnd mit wulfings insigil von inning meiner hausvravn veter. vnd mit meines oechaims insigil
wulfings von pielach. des sind zevg her vlreich von sitzental vnd jans der r... vnd magenstsein
prueder. vnd levtold von ainoed vnd gotvrid sein prueder vnd wolfger von wielandstal vnd
levpolt der smitzperger. vnd ander erber levt genvech. den disev sach wol chvnd ist. der prief ist gegeben
ze herczogenburch in dem chloster. do von christes gepuerd waren ergangen tausent jar.
drev hvndert in dem drev vnd dreizkisten jar dar nach an vnser vravn tag ze der liechtmesse.
ich weichart von raetelperige. vnd ich gotschalich von vlachenekke. vnd ich pericht sein hausurowe. wir vergehen vnd tven chvnt allen den die disen brief lesent oder hoerent lesen. die nu lebent
vnd hernach chvnftich sint. daz ein chriege gewesen ist zwischen vns vnd vnsern erben an ainem tail vnd zwischen den erbern gaestleichen herren apt fridreichen ze varnpach. vnd probst herlieben ze
hertzogenburch. vnd probst haugen dez gotzhaus ze sant andre, vnd der vorgenanten dreyer gotzheuser an dem andern tail. vmb ein waid holtz vnd grunt, vnd vmb ein wazzer. vnd wazzerganch.
den selben chriege haben wir paidenthalben mit guetem willen lazzen. an die fuenf erber manne. an hern wernharten von nuzdorf. an hern leben von frevntzhausen. an hern meinharten von poetingen vnd
an hern gotfriden vnd an hern levtolden die prveder von aynoede. die habent den selben chriege baidenthalben mit vnserm guten willen, also beschaiden. swaz von dem alten marichstain von phaeffingen
trift veber nach snvermazze vber die traysem vntz an den alten marichstain vnder dem grazperige swie so daz genant ist. swaz niderhalben der marichstain ist. waid vnd grvnt holtz vnd
wazzer vischwaide swie so daz genant ist. daz daz alles sol furbaz ewichleichen der egenanten gotzhvser sein da bei ewichleichen ze beleiben, vnd furbaz allen irn frvmen damit ze schaffen alz ez
in allerpest wol chvm vnd fuege an allen irsal. vnd suln auch wir noch alle vnser erben si fuerbaz ewichleichen mit dhainer lay sachen, dar an nicht en irren. auch habent si beschaiden. swaz
oberhalb der marichstain ist. waid vnd grunt holtz vnd wazzer vischwaide swie so daz genant ist. daz sol fuerbaz ewichleichen vnser vnd vnser erben sein, damit auch ledichleich vnd vreileich
allen vnsern frumen ze schaffen alz ez vns aller pest wol chvem vnd fvege an allen irresal. vnd habent auch beschaiden daz wir baidenthalben den mvelvanch weder oberhalben der marichstain
noch niderhalben. nicht en irren suln. vnd daz diseu schidunge fuerbaz ewichleich also staet vnd vnzerprochen beleibe. dar vmb so geben wir den erbern herren apt fridreichen ze varnpach vnd
probst herlieben ze hertzogenburch. vnd probst haugen dez gotzhaus zu sant andre, vnd den egenanten drein gotzhaeusern disen brief zu einem offen vrchvnde vnd zu einem warn gezeuge
vnd zu einer ewigen vestnunge diser sache versigilten mit vnsern insigiln vnd mit hern chvnrades insigil von sirndorf zu den zeiten hofmaister dez edeln vnd dez hochgeborn fuersten herczog
otten in oesterreich vnd in steyr. vnd mit der vorgenanten vnser schidleut insigiln hern wernhartes von nuzdorf hern lebens von frevntzhausen hern meinhartes von poetingen hern
gotfrides vnd hern levtoldes der prueder von aynoede. die diser sache gezeuge sint mit irn insigiln. diser brief ist geben nach christes geburt drevczehen hundert iar dar nach
in dem dreu vnd dreizgisten iar an sant joerigen tage.
ich alber von veltz vnd ich diemuet sein hausvrowe vergehen vnd tuen chvnt an disem prief allen den die in an sechent. lesent oder hoerent lesen.
die nu lebent vnd her noch chunftig sint. daz wir mit verdachtem muet vnd gesamter hant ze der zeit do wier iz wol getuen machten, mit
vnser pesten vreunt rot. vnd mit guetem willen vnd gunst aller vnser erben haben gegeben ledichleichen vnd gentzleichen dem gotshavs vnd der sampnung
des gueten herren sand georgen ze hertzogenbuerch auf die oblay. durch vnser sel vnd aller vnser vadern sel willen vnsers rechten vnd vreien aigens
daz wier gehabt haben datz cholochsdarf vier phvnt phenning geltes vnd sechs vnd dreizk phenning wienner gemainer muniz die man dient an sand
georgen tag. gestift vnd vngestift versuecht vnd vnversuecht. ze veld vnd ze darff. van anderthalbem lechen. vnd von sechs hofsteten vnd von
vberlent mit gantzer aigenschaft. vnd mit allem dem nutz vnd reth vnd wier sev in aigens gewer her procht haben, allen ieren frum damit
ze schaffen als mit anderm ierem aigen an allen iersal. vnd schol auch ich var genanter alber von veltz vnd ich diemuet sein hausvrowe vnd vnser
paider erben vuerbaz dhainer vogtay auf dem var genanten guet gechen swer auer in dar zve gevelt den mvgen si wol dar vber ze ainem
vogt genemmen. vnd auch durch pesser sicherhait setzen wier vns ich alber veltz vnd ich diemuet sein hausvrowe mit vnser paider erben
vber die var genanten gult dem gotshaus vnd der sampnung des gueten herren sand georgen ze hertzogenburch ze rechtem scherm vnd gewer
vuer all ansprach als aigens recht ist vnd landes reht in oestereich. wer auer daz sev an dem var genanten guet mit recht dhainen
schaden nemen. den selben schaden schulle wier in ab legen an alle wider red. tet wir des nicht. swer dann zve den zeiten des landes herre
ist in dem land ze ostereich. der schol dann mit vnserm guetleichem willen vnsers guetz swo wier iz haben in dem land ze osterreich der
vargenanten sampnung in gantburten. vnd schullen sev daz selb guet so lang inn haben vntzen daz wier in allez daz gelaisten daz wier in
var verschriben haben an disem prief. vnd daz dev red stet vnd vnzebrochen beleib. dar vber geb wier in ich alber von veltz vnd ich
diemuet sein hausvrowe disen prief ze ainem offen verchvnt vnd ze ainem waren gezeug diser sach. versigelt mit vnsern insigeln
vnd mit hern wernharts insigel von nuzdorf vnd mit meines pruder insigel nyclas von veltz vnd mit goetfritz insigel von aynoed. die
diser sach gezevg sind mit ieren insigeln vnd ander vrum levt genuech. den disev sach wol chvnd ist. der prief ist gegeben ze hertzogenbuerch
in dem chlaster. do von christes gepuerd waren ergangen drevzechen hvndert iar. in dem drev vnd dreizkisten iar dar nach an dem
aufert tag. ich ruedolf von liechtenstain chamerer in steyr vnd alle mein erben veriehen offenleich an disem prief vnd tuen chvnt allen den die in lesent oder hoerent lesen die nu
lebent oder her nach chvenftich sint. daz wir mit gemainem zeitigem gveten rat. vnd ze den zeiten do wier iz wol getuen machten. vnd mit aller vnserr erben guetleichem
willen gegeben haben dem erbern herren hern herlieben ze den zeiten probst sand goergen gotshaus ze herczogenburch vnd alle der samnung des conuentes des selben
gotshauses datz herczogenburch zwelif pfunt geltes. vnd der ligent zehent pfunt gelts auf einem zehent ze herczogenburch vnd vier vnd zwainzich pfenning
guolt auf einem holden datz walprestorf. vnd datz wetzmanstal zwelif schilling auch auf einem holden, vnd da selben ze wetzmanstal vierthalben schillinch
vnd ain pfenning auf vorbar echern. vnd hundert pfunt gemainer wienner pfenning der wier sev gantz vnd gar gewert haben. mit alle dem nutze vnd recht vnd wier
iz enher pracht haben. fuerbas dem vorgenanten gotshaus datz herczogenburch ledichleich ze haben, ze versetzen ze verchauffen. vnd allen ieren frum da mit ze schaffen vnd
geben swem sev wellen. vnd daz selb guoet hat der e genant herre her herlieb probst sand goergen gotshauses ze herczogenburch. vnd der conuent dez selben
gotshauses mier vorgenantem ruedolfen von liechtenstain vnd meinen erben widerlegt mit dem marcht marchrecht vnd verfar ze sand goergen daz gelegen ist pei
der tuenaw mit alle dem recht vnd nutze vnd sev iz vnd ier gotshaus gehabt haben, also mit ausgenomener red. daz sev in dem selben marcht ainen wehausten
holden schullen haben hinfuer ewichleichen. vnd auch ier vischwaid vnd ier werd habent sev auch ausgenomen. daz sev hinfuer ewichleichen iers gotshauses sein
als sev voer von alter iers gotshauses gewesen sint. vnd auch swaz sev an dem selben verfar habent vber ze fueren zv ierem chloster iz sein reitund oder gevnd oder mit
waegen daz schol man in vber fuern an als loen. vnd sol auch ich vorgenanter ruedolf von liechtenstain vnd mein erben dez selben guetes vnd der auzgenomen rechtte
des gotshauss ze herczogenburch rechter scherm vnd gwer sein fuer alle ansproch. an alle gever als recht ist in oesterreich. vnd man aygen zerecht scherm schol. tue
wier dez nicht swelichen schaden denn si dez naemen mit recht ze juden oder ze christen den schulle wier dem vorgenanten gotshaus ze herczogenburg ganz vnd gar
ablegen an alle wider red. daz lùb wier mit vnsern treun. daz schullen sev haben auf mier vnd auf meinn erben vnd auf alle dem guet vnd ich vnd mein erben haben in
dem lant ze ostereich oder auzzer lantz. vnd daz dev sache vnd der chauf vnd der wider wechsel staet vnd vnzebrochen weleib. so gebn wier in dem offt genanten herren
hern herlieben probst ze herczogenburch vnd dem conuente dez selben gotshauss vnd iern nachchomen disen prief versigelten mit dez erbern herren pischolf albrechts ze
den zeiten pischolf datz passaw insigeln. der daz durich vnserr pet willen ze einer gantzen ewigen staetigung dar an gelegt hat. vnd ich vorgenanter ruedolf
von liechtenstain mit meinem insigel. und mit meiner paider svene ruedolfs vnd otten insigel dev mit sampt mier scherm vnd gwer sint allez dez vnd hie verschriben
stet an dem prief. der sache sint auch gezeug die erbern ritter her wernhart von nusdorf. her dietmar auz der gel. her chvnrat von waltprestoerf hern von
wernharts svn. her leb von vreuntzhausen. vnd levtold vnd gotfrid die zwen prueder von ainoet. vnd pilgreim der vleminch. vnd jans von goetzesdorf. vnd
ander erber leut genuech den die sache wol chund ist. der prief ist geben ze hertzogenburch in dem chloster do man von christes gepuerd zalt dreuzehen
hundert iar. dar nach indem vier vnd dreizzkisten iar. an sand thomas tag des zwelifpoten.
ich hartvnch ze den zeiten pfarraer ze gravenwerd vergich offenleich an disem brief vnd tvon chvnt allen den die in sehent
oder horent lesen, di nv sind oder noh chvnftich werdent. daz vmb den chrieg der gewesen ist zwischen vnserm gaestlichen vater
byschof albert von pazzaw vnd zwischen vnsern paiden gotshausen ze hertzogenwurch vnd gravenwerd vmb einen czehent
an dem nevnperg vnd leit in gravenwerder pfarr. vmb den selben czehent ward als verr getaidingt zwischen meinem
vor gnanten herren von pazzaw vnd vnsern vor gnanten gotshausaern daz der chrieg ward gesatzt mit ainvng mein vnd
probst herliebs ze hertzogenburch an di vmbsaetzen vnd also beschaidenleich swem die den selben czehent nah alter chvntschaft
sagten pei iren trewen vnd pei iren ayden der vnd des gotshaus sold den hinfuer ewichleich geruebt haben an alln chrieg. nv
habent di selben vmbsaetzen gesaget her leb von smidah leb hern otten svn, vlreich pei der chirchen. ortolf haekchel chalhoh
haekchel chvnrat vnd rueger di druchsaetzn. daz der selb czehent sei ze drittail sand jorgen gotshaus ze hertzogenburch
vnd di zwai drittail der pfarr ze gravenwerd. vnd daz mein herr von pazzaw noh sein gotshaus dor an niht
enhaben. vnd dor vber daz disev verschriben sache furbaz staet vnd vnzeprochen beleib. dem vorgnanten gotshaus ze hertzogenburch
von mier vnd von meinen nachomen dor vmb so gib ich egnanter haertvnch ze einem vrchvnn disen brief versigelten
mit meinem insigel. vnd ze einem ewigen vnd sichtigen gezeug mit der vorgnanten schidleut insigel hern lebn von smidah
lebn hern otten svn. chvnrats vnd ruegers der druchsaetzn. des iares do man von christi gepurd zalt dreutzehen
hvnndert iar. dar nah in dem vier vnd dreizkistem iar an dem liehtmess tag vnser vrowen.
wir albrecht von gotes gnaden bischof tze pazzowe vergehen offenlich mit disem brief vnd tuon
chunt allen den di in sehent, oder horent lesen, daz fuer vns chomen ist. der edel ersame
rudolf von liechtenstayn chamrer in steyr. vnd hat vns aufgegeben den zehent datz
hertzogenburch. den er von vns vnd vnserm gotshavs het. vnd an dem di sammung des
gotshauses da selben halben tail gen im het. vnd haben wir durich des vorgenanten rudolfes pet
willen. di aygenschaft an dem vorgenanden zehent. den er vns aufgegeben hat, mit guetleichem
willen vnd mit verdachtem rat geben dem probst vnd der vorgeschriben sammung datz
hertzogenburg ze ewigem aygen.... vns hat auch der vorgenant rudolf dar vmb aufgegeben
seins rechten aygens den hof datz antzenperig. der alle iar dient siben mutt allerlay
getraydes vnd sechss schilling phenning. vnd hat den von vns wider tze lehen genomen.
also daz er vnd sein erben den vorgenanten hof von vns vnd vnserm gotshavs ewichleichen ze
rechtem lehen haben sullen.... vnd geben dar vber ze vrchund disen prief versigelt mit
vnserm anhangundem insigel. der ist geben datz tzaizzenmawer. nach christes
gepuort dreutzehen hundert jar in dem vier vnd dreizzkisten jar. an sand agnaten tach.
ich chvnrat der kokendorfer vnd mein hausvraw vrow elspet vnd vnser paider erben
wir veriehen offenleich an disem prief vnd tuen chvnt allen den dew in sechent oder
hoernt lesen. dew nv lewent oder her nach chuftich sint. daz wir dem erbern herren
hern herlieb probst sand georii gotzhaus ze herczogenburch vnd alle der samnung
des selben gotzhaus ze herczogenburch gegeben hawen lauterlech durch got vnsers
rechten aigens zwen phenning geltz auf einer wis. leit auf der siernich pei sand
margreten dew man in diennen schol alle iar an sand michels tag. dew aigenschaft
vnd den dienst dew hab wir in gegeben mit alle dem recht vnd auch nucz vnd
wir iz gehabt haben hin fuer ewichleich in zehawen vnd pin auch ich var genanter
chvnrat der kokendorfer vnd mein hausvraw vraw elspet vnd vnser paider erben der
vorgenanten aigenschaft des gotshaus ze herczoburch rechter scherm vnd gewer fuer alle
ansprach allz aigens recht ist vnd lantz gewanhait in osterreich, nem auer dar
vber daz gotzhaus ze herczoburch dar an chainen schaden mit recht den schulle wir in
allen ablegen an alle wider red. daz lob wir in mit vnsern trewn, vnd daz dew red
stet vnd vntzebrochen weleib dar vber gib ich vorgenanter chvnrat der kokendorfer
disem prief versigelt mit meinem insigel zv einer offen vrchund vnd zv einer
steten sicherhait diser sachh. der sach ist auch zeug wolfker van wielantstal mit
seinem insigel der daz durch vnsern willen daran gelegt hat. daz ist geschechen vnd der prief
gegeben. da van christes gepurd warn er gangen drewzehen hundert jar dar nach in dem
fvmff vnd dreiskisten jar an sand phillippes tag. in dem gotshaus ze hertzogenburch.
ich leb von smida vnd mein hausvraw elspet vnd vnser paider erben vnd ich hainreich von grauenwerd sein prueder
vnd mein hausvraw margret vnd vnser paider erben. wier veriehen vnd tuen chunt allen den die disen prief sehent oder hoernt
lesen die nu lebent oder her nach chvnftich sint, daz wier von dem gotzhaus ze herczogenburch ze rechtem purchrecht gehabt haben
einen hof der gelegen ist datz champ do wier in alle iar von gedient habn drei schilling phenning wienner munzz vnd zwen
mutt traitz ainen mutt chorns vnd einn mutt habern, vnd funfzehen phenning von einem weingarten vnd von einem jeuch
achers. nu hat vns der erber herre her herlieb zten zeiten probst ze herczogenburch vnd alle die samnung des selben gotshauses
den vorgenanten hof vnd den weingarten vnd den acher ze rechtem aigen gegeben mit alle dem recht vnd nutz vnd seu iz
vnd ier gotshaus gehabt habent. vns vnd vnsern erben hinfuer ebichleich ze haben ze versetzen ze verchauffen vnd allen vnsern
frum do mit ze schaffen vnd geben swem wir wellen, also mit ausgenomner red daz wier im dem vorgenanten herren hern
herlieben probst datz hertzogenburch vnd aller der samnung dez selben gotzhaus ze widerwechsel gegeben haben vnsers rechten
aygens an zwen vierzehen schilling gult wienner gemainer munzz der gelegen sint zehen schilling auf drin wehausten holden
ze sebarn vnd ein halbs phunt an zwen phenning auf einem wehausten holden datz grauenwerd. daz hab wier in gegeben
mit alle dem recht vnd nutz vnd wier iz vnd vnser erben gehabt haben westifft vnd vnwestifft versuecht vnd vnuersuecht
swie so daz genant ist. vnd schol auch ich vorgenanter leb von smida vnd mein hausvraw elspet vnd vnser paider
erben. vnd ich hainreich von grauenwerd sein prueder vnd mein hausvraw margret vnd vnser paider erben des
vorgenanten guetz des gotzhauses ze herczogenburch rechter scherm vnd gewer sein fuer alle ansprach als lantzrecht
ist in oesterreich vnd als man aygen zerecht scherm schol. daz lub wier mit vnsern treun. naem auer dar vber daz
gotzhaus ze herzogenburch an dem vorgenanten guet dhainn schaden mit recht den schulle wier im allen ablegen an alle wider
red. tue wier auer dez nicht swer dann zten zeiten lantzherre ist in osterreich der schol in vnsers guetz so vil in antwurten
swo wier iz haben in dem lant ze osterreich vnd schullen daz so lang inne haben mit vnserm guetleichem willen vntz
daz wier in alles daz gelaisten daz hie vor geschriben stet an disem prief. daz die red stet vnd vnzebrochen weleib
dar vber gib ich vorgenanter leb von smida disen prief mit meinem anhangundem insigel. vnd ich
hainreich sein prueder mit meinem insigel ze einem offen vrchvnd diser sache. der prief ist geben do man von
christes gepuerd zalt dreuzehenhundert jar dar nach in dem fumf vnd dreizzkisten jar an sand goergen tag.
ich wernhart von nusdorf vergich vnd tuen chunt allen den die disen prief sehent oder hoernt lesen die nu lebent oder her nach chunftich sint. daz mier der erber herre probst herlieb sand goergen gotzhauss
datz herczogenburch vnd alle die samnung des selben gotzhauss die genad habent getan durich gotes lieb vnd durich hail meiner sel vnd meiner voedern sel vnd durich rechte andacht dem gotshaus datz nusdorf
daz seu mier habent geben zwen chorherren die ewichleich got schullen dienn vnd dem heiligen herren sand johans datz nusdorf vnd den andern gnaedigen heiligen die do rastun sint mit allem pherrleihem recht
vnd schullen auch seu einn laiphaffen pei in do haben hinfuer ewichleich der auch got vnd den heiligen do dien vnd dem gotshaus. waer auer daz der selb layphaff nicht endleich wer. vnd dem gotshaus niht
fuegleich wer. swer dann obrister pharrer ist vnder den zwain chorherren datz nusdorf der schol den selben layphaffen verchern vnd schol einn andern layphaffen nemen einen endhaften man der im vnd dem gotshaus
nutz vnd guet sei. vnd schullen auch sev in der chappeln datz nusdorf die geweicht ist in den ern sand katrein alle wochen vier messe habn. an dem suntag vnd an dem mentag vnd an dem mitichen vnd an dem
vreitag hinfuer ewichleich. vnd schullen auch seu datz nuzdorf in dem choer alle tag ein messe habn hinfuer ewichleich. vnd schullen auch die vorgenanten herren hinfuer ewichleich zten obristen hoechzeiten
dez obentz vesper singen vnd dez morgens metten. vnd schullen auch die selben herren vesper vnd mettein singen hinfuer ewichleich. an sand johans tag. vnd an sand merten tag. vnd an sand katrein
tag in dem vorgenanten gotzhaus datz nuzdorf. vnd schullen auch alle veirtag mettein sprechen in der chirichen datz nusdorf. vnd dar vm daz mier der erber herre probst herlieb datz herzogenburg vnd
alle sein samnung die gnad habent getan, daz seu die andacht vnd den gotsdienst datz nusdorf gemert habent mer denn emaln da gewesen ist. dar vm so han ich in ze ierem gotshaus hintz nusdorf
zehen phunt geltz gegeben zv den zwaintzk phunten geltz die ich in e gegeben han. vnd han in auch in gegeben die waitz guolt datz chueffarn do man alle iar von dient zehen phenning auf sand
nyclas alter hintz herczogenburch. vnd han in gegeben daz weinzuerlgricht datz nuzdorf do gyling aufsitzt vnd den weingarten der in daz selb weinczuerlgricht gehoert. die waitz guelt vnd daz
weinczuerlgricht als iz hie genant ist an dem prief. swer zten zeiten obrister pharrer ist datz nuzdorf der schol mier von dem selben guet alle ierichleich an meinem iartag tailn wein proet vnd vleisch
swaz von dem selben guet nutz choemen mag, daz schol er mier tailn noch seinn treun. vnd schullen auch die voergenanten herren von nuzdorf meiner sel vnd meiner voedern sel vnd meiner affterchunft
sel gedenchen in allen ieren tagzeiten vnd in allen iern messen in dem vorgenanten gotshaus datz nuzdorf. daz guet als iz hie benant ist. daz han ich vorgenanter wernhart von nusdorf
gegeben dem gueten herren sand johans vnd den andern gnaedigen heiligen die do rastund sint in dem selben gotshaus ledichleichen vnd vreileichen mit meiner hausvrowen vron agnesen vnd mit
aller meiner chind gùetleihen willen, vnd han auch daz selb guet gechaufft vm mein recht varntguet wand iz meiner chind erb nicht ist. vnd schol auch der vorgenant her herlieb probst datz
herczogenburch vnd alle die samnung oder swer do hinfuer ewichleich probst ist dem gotzhaus datz nuzdorf allez dez guetes dez ich vorgenanter wernhart dar gegeben han nicht enziehen noch
zv ierem chloster nicht nemen wand iz ewichleich do pei weleiben schol. daz habent seu mier gelubt mit iern treun. vnd allez daz daz hie vor verschriben stet an dem prief daz schullen sev mier
vnd allen meinn erben vnd dem gotzhaus datz nuzdorf gantz vnd gar stet wehalten an all wider rede an allen chrieg. daz habent seu mier auch gelubt mir iern treun. taeten auer seu
dez nicht swer dann zten zeiten pischolf datz passau ist. oder des pischtuems verweser an seiner stat der schol seu mit seim gwalt vnd mit dem pann mit ierm guetleihen willen dar
zue twingen daz seu mier vnd meinn erben vnd dem gotshaus datz nuzdorf allez daz stet wehalten daz vor verschriben stet an dem prief. daz diseu red stet vnd vnzebrochen weleib
dar vber gib ich wernhart dem vorgenanten hern herlieben probst datz herczogenburch vnd der samnung disen prief versigelt mit meinem anhangunden insigel ze einer ewigen bestetigunge
diser sache. der prief ist gebn datz hertzogenburch in dem chloester. do man von christes gepuert zalt dreuzehenhundert iar. dar nach in dem fuemf vnd dreizzkisten iar
dez suntags in den viertagen inder vasten.
ich leb von vreuntzhausen vnd mein hausvrowe of vnd vnser erben veriehen offenleich
mit disem prief vnd tuen chunt allen den di in sehent oder horent lesen die nu lebent
oder her nach chvnftich sint. daz wier ein guet haben gehabt datz lebrestorf daz do leit
pei pechstal dez selben guetz sind zwai lehen vnd ist vnser rechtes aygen gewesen.
daz selb guet als iz benant ist daz hab wier ze chauffen gegeben hern wernharten von
nuzdorf vnd seiner hausvrowen agnesen vnd iern erben vm zwainczk phunt phenning
gemainer wienner munzz der seu vns recht vnd redleich gewert habent. vnd schulle
auch wir dez vorgenanten guetz hern wernhartz vnd seiner hausvrowen agnesen vnd ierr
erben rechter scherm vnd gwer sein fuer alle ansproch als lantzrecht ist in osterreich vnd
als man aygen zerecht scherm schol. daz hab wier in gelubt mit vnsern treun. vnd
durich pesserr sicherhait willen lub ich chvonrat von vreuntzhausen auch mit meinn trewen
daz ich mit sampt meinem prueder hern leben dez vorgenanten guetz hern wernhartes
von nuzdorf vnd seiner hausvrowen agnesen vnd ierr erben rechter scherm vnd gwer sei
fuer alle ansproch als lantzrecht ist in osterreich. nemen aber seu an dem
vorgenanten guet dhainen schaden mit recht den schull wier in gantz vnd gar ablegen
an alle wider red vnd an allen chrieg. daz die red stet vnd vnzebrochen weleib dar
vber gib ich in disen prief versigelt mit meinem anhangunden insigel ze einem vrchvnd
diser sache vnd ich chvnrat von vreuntzhausen gib in auch disen prief versigelt
mit meinem anhangunden insigel ze einer ewigen bestetigung dierr sache. der prief
ist geben noch christes gepuerd vber dreuzehen hundert jar dar nach in dem
sechs vnd dreizzkisten jar dez suntages in den vier tagen in der vasten. ich hainreich hern meynharts sun von bograim vnd alle mein erben wier veriehen offenbar
an disem prief allen den div in sehent oder herent lesen, div nv sind oder her nach chunftig
wernt daz wier mit verdachtem muet mit guetleichem willen nach rat vnser pezzrern
vreunt vnd zv der zeit do wirs wol machten getuen dem gotshaus des gueten herren sand
gergen ze herzogenburch vnd der samnung des selben gotshaus gegeben haben lauterleich durch
got vnd durch vnser sel willen vnsers rechten aygens vierczg phenning gelts auf einer
hofstat leit auf dem aschperg, diw man in dienen schol alle iar an sant michels tag
div aygenschaft vnd den dienst div hab wir in gegeben mit alle dem recht vnd nucz vnd
wir iz gehabt haben hin fur in ebichleich zvhaben vnd pin ich auch egunanter hainreich vnd
alle mein erben der vargunanten aygenschaft des egunanten gotshaus ze herzogenburch rechter
scherm vnd auch gwer fur alle ansprach als aygens recht ist vnd lants gebanhait in
osterreich nem auer dar vber daz gotshaus daz egunant ist dar an chainen schaden den schulle
wir in ablegen mit recht an alle wider rede vnd loben in daz mit vnsern trewn
vnd diser sach ist gezeug her ruemhart van werbem mit seim insigel vnd ist auch scherm
vnd gwer mit samt sein erben. dar vber zv einer pezzern sicherhait vnd einer waren
vrchvend gib ich egunanter hainreich disen prief versigelten mit meinem
insigel vnd mit dem egunanten hern ruemhart insigel von pirbavm. der prief ist gegeben do van christes
gepurd warn ergangen tavsent iar vnd drew hundert iar dar nach in dem shechs
vnd dreyzkisten iar an sant katreyn tag ze herzogenburch.
ich chunrat der perger von reichartzdorf. vnd ich dietmar der rat sein aydem. vnd mein hausfrow vro chunegund.
wier verihehen vnd tuen chunt offenleich an disem brief alle den die in sechent. lesent oder lesen horent. daz wier
mit verdachtem muet. vnd mit gueter betrachtung zu der zeit vnd wier iz woll getuen machten, vnsers vnversprochen
puerchrechtz verchauft haben zwo jeuchart achers, mit alle dem recht vnd wier sev gehabt haben. die da ligent
datz winden pei hertzogenbuerch. vnd hat sev gechauft herman der in dem selben dorf datz winden geschessen
ist. im vnd seinen erben, vmb sechsthalb phunt pfhenning wienner munz, der wier recht vnd redleich gewert sein.
vnd dor vmb lob wier vorgenant mit vnsern trewen daz wier recht scherm vnd auch gewer vor aller
ansprach des vorgenanten achers sein schullen als recht in dem lant datz ostereich ist. vnd loben auch
swelchen schaden der vorgenant herman oder sein erben davon nem. den schull wier im ablegen als dez
lantz recht ist. vnd daz disev sach stet vnd gantz beleib, gib ich vorgenanter chunrat der perger vnd
auch ich vorgenanter dietmar der rat. dem oft genanten herman vnd seinen erben disen brief zve
ainem woren zeug. versigelt mit vnser payder insigel. vnd dor vber zue ainer peschrerer sicherhait
vnd verchunt hab wier auch disen brief versigelt mit des erbern herren probst herliebs insigel der
diser sach worer zeug ist. vnd dem auch der vorgenant acher dient an sant michels tag fier
vnd zwaintzich pfheninng. diser brief ist gegeben nach christes gepuerd vber dreutzehen hundert
iar dar nach in dem sechs vnd dreizzichisten iar. des moetags nach dem palmtag.
ich leb von vreuntzhausen vergich offenleich mit disem prief vnd tuen chunt allen den die
in sehent oder hornt lesen die nu lebent oder her nach chunftich sint. daz ich von dem guet
datz dem guenings vnd von dem guet datz elderndorf den tail der mich auz dem selben
guet von meiner mueter an ist erstarben. meiner swester agnesen vnd ieren chinden ze chauffen
han gegeben vm virzehen phunt phenning gemainer wienner munzz der si mich recht
vnd redleich gewert hat. vnd ze pruensleinstorf han ich ein guet ze lehen gehabt von meinen
herren von chuonring von hern jansen vnd von hern leutolden. daz han ich ir auch
vnd irn chinden ze chauffen gegeben vm aindlef phunt phenning gemainer wienner mùnzz
der si mich auch recht vnd redleich gewert hat. vnd ist auch der chauf geschehen mit meiner
hausvrowen ofen vnd mit aller meiner erben guetleichen willen. vnd pin auch ich dez
vorgenanten guetes meiner swester agnesen vnd ierr chinder rechter scherm vnd gwer fuer
alle ansprach als lantzrecht ist in osterreich. nemen auer seu dar vber an dem vorgenanten
guet dhainen schaden mit recht daz seu gesagen moechten pei iern trenn. den schol
ich in gantz vnd gar ablegen an alle wider red vnd an allen chrieg. daz han ich in
gelubt mit meinen trewen. daz die red stet vnd vnzebrochen weleib, dar vber gib ich in
disen prief versigelt mit meinem anhangunden insigel ze einem vrchund diser sache.
vnd ist dez gezeug mein prueder chvonrat auch mit seinem anhangunden insigel. der
prief ist geben nach christes gepuerd vber dreuzehenhundert jar. dar nach in dem
sechs vnd dreizzkisten jar. an vnser vrowen tag zter liechtmisse.
ich pittrolff pfarrer ze altenlenpach vergich vnd tuen chunt an disem prief allen den div in sehent oder hernt
lesen div nv sind oder noch chunftig wernt daz ich nach rat meiner pesten pfarrleut vnd durch pezzerr
gelegenhait han auz gebechselt sechtzig phenning gelts div meins gotshaus rechts aygen sind gewesen der dreizk
ligent auf eim lehen datz ede vnd dreizk auf einer mul haizzet div chrvmel mvl mit hern herlieben
dem probst ze herzogenburch vnd mit seim gotshaus vm ander sechtzig phenning gelts div auch sein vnd seines
gotshauss recht aigen sind gewesen, der dreizk ligent auf einer hofstat datz ede daz emaln genant ist
div andern dreizk auf einem holtz haizzet des tevuels ede. vnd di selben sechtzig phenning gelts mir vnd meinem
gotshaus hinfur ebichleich ze haben mit alle dem nvtz vnd recht vnd sev er vnd sein gotshaus hat gehabt
also weschaidenleich daz er auch div sechtzk phenning gelts div auch wenant sind vnd sein gotshauss hinfur ewichleichen
schol haben mit allem recht vnd nutz. vnd ich vnd mein gotshaus han gehabt. wer aber daz,
daz er oder sein gotshaus furwaz chainen chrieg gebinnen oder chainn schaden daran nem an dem egenanten
gelt, den schol im mein gotshauss ablegen vnd wer sein phleger ist ze der zeit als sit vnd gewanhait
ist in dem lant ze osterreich. vnd diser sach sind zevg der choll van menzing nyclas der schaffer
fridreich golden aydeim, vnd erasem der graspech dar zv meniger pider levt den div sach chunt vnd
gewizzen ist. dar vber zv einer pezzern sicherhait vnd vrchund gib ich egenanter pittrolff disen
prief versigelt mit meinem insigel dem egenanten probst herlieben vnd seim gotshauss. der prief ist
gegeben do man zalt von iesu christi gepurd drevzehen hundert iar dar nach in siben vnd dreizkisten
iar des suntags wen man singt.
ich perhart vnd ich alber di prueder von drestorf wier vergehen vnd tuen chvnt allen den di disen prief lesent oder
hoerent lesen di nv lewent vnd her nah chvenftich werdent daz wier mit vnserr erwen willen vnd gvnst zv der zeit
da wier iz wol getuen mahten auf gegewen hawen dem erwern chloster datz herczogenwuerch vnd probst herliewen vnd
der gemain des selben conventus vnd allen ieren nah chomenden vnsers rehten aigens an vnserm hof datz atzenbruck
sehs jeuh achers vnd ist ein acher gelegen vnder dem wachrain vnd reiht mit ainem oert avf di persnich der ander
acher leit in atzenbruker grunt vnd raicht mit ainem oert auf den mos wech der drit acher leit newen vetelndorfer
chirichweg der vierd acher leit dabei indem nahsten grunt mit allen dem nvtz vnd reht als wier di selwen
sehs jeuh achers in aigens gewer her praht hawen also beschaidenleih daz seu di selwen sehs jeuh achers dem erwern
mann fridreichen dem rotten von drestorf vnd vraun alhaiten seiner hausvrauen vnd ier paider erwen zu rehtem purchrecht
gelihen hawent also daz seu alle iar von den sehs jeuhen dienen schullen an sand michels tag zwelif wienner
phenning vnd nicht mer. avf sand georigen aber durich got vnd vns vnd vnsern voedern zv einem sel geraet vnd
dar vmb so hat vns gegewen fridreich der rott vnd vrau alhait sein hausvrau vnd ier paider erwen neunczehen phunt
vnd ein halwez phunt wienner mvniz der si vns gantz vnd gar gewert habent vnd sein auh wir ich
vorgenanter perhart vnd ich alber sein prueder vnd vnser veter herwart der puhversinch vnverschaidenleich des egenanten
chlosters zu herczogenwuerch vnd probst herliewes vnd der gemain des conventus reht gewer vnd scherm
vur alle ansprach als aigens reht ist vnd des landes gewonhait zv oesterreich vnd swaz im vurwaz mit reht
dar an ab get daz schullen si hawen auf vns vnd allem vnserm guet daz wier hawen indem land ze oesterreich wier
sein lebentig oder toed vnd gewen in dor uwer disen prief versigelt mit vnser dreier insigel vnd mit hern fridreichs
insigel von atzenbruk der diser sache gezeug ist mit seinem insigel. diser prief ist gewen nah christes gebuert
vwer dreuczehenhvndert jar vnd indem siwen vnd dreizkisten iar an sand gregorien tag in der vasten.
ich katrey div gerunginne van lewarn vnd ich nicla van ramsawe ir prueder vnd wir artolf vnd nicla ir paid suen vnd wir
vlreich vnd jaus ir paid aidem vnd vnser paid hausvrawen elspett vnd lucey ir taechter van lewarn vnd alle vnser erben
wir verliecen offenwar an dem prief vnd tuen chvnt allen leuten, daz wir mit wolpedachtem mvet nach rat vnserr pesten
vreunt vnd zv der zeit do wir iz wol machten getuen ze chauffen haben gegeben den charherren des gotshauss des gueten herren
sant gergen ze hertzogenburch fumf schilling wienner phenning gelts div vnser recht aygen sind gwesen, vm aecht phunt
phenning wienner mvnizze der wir recht vnd redleich gewert sein an allen schaden, der drey schilling vnd fumf phenning
ligent auf aenem lehen vnd auf aenem behausten holden datz revdnich vnd fumf vnd funfzich phenning auf vberlent auch
ze revdnich mit allev dem recht vnd nvtz vnd sev vnser vadern van alter habent vnd wir haben her pracht ze veld vnd
ze darff versuecht vnd vnversuecht ledichleich vnd vnverchummert vnd div man in alle iar dienen schol an sant michels
tag vnd pin auch ich egenantev katrey van lewarn vnd ich nicla ir prueder vnd wir nicla vnd artolf ir sven vnd wir
vlreich vnd jans ir paid aydem vnd alle vnser erbn der var verschriben charherren ze hertzogenburch recht scherm vnd gwer
fuer allev ansprach als aygens recht vnd gwanhait ist in dem lant ze oesterreich nemen auer sev daran chainn schaden den
ir ainer pei seinen trewen in echt gesagen mit recht den schulle wir in ab legen an alle wider red. vnd loben in daz mit
vnsern trewen vnd wo wir des nicht teten so schullen sev iz haben auf alle dev vnd wir haben in dem land ze oesterreich. vnd
zv pezzerr sicherhait vnd waren vrchuend so gib ich egenantev katrey den prief versigelten dem gotshauss vnd der sampnvng
ze hertzogenburch mit niclas insigel von ramsawe meines pruder vnd mit gotfrides insigel van ayned vnd mit wolfkers
insigel van talarn. wand ich noch mein suen nicla vnd artolf noch mein paid aidem vlreich vnd jans zv den zeiten aigener
insigel nicht enheten. vnd sind gezevg der sach leupolt der smidsperger levtolt vnd gotfrid paid prueder van ayned
wolfker van wielantstal vnd meniger erber levt den di sach gwizzen vnd chund ist. der prief ist gebn do man zalt van iesu
christi gepurd drevzehenhundert iar dar nach in dem suben vnd dreizzichisten iar an sant niclas tag.
ich peter zv den zeiten pharrer datz ze haidenreichstain vergich vnd tun chvnt allen den die disen prief lesent oder
horent lesen. die nv lebent vnd hernach chunftich sint. daz ich ainen chriege gehabt han gegen dem erbern gaistlichen
herren probste herliben vnd seinem conuent des goteshaus sand georgen datz hertzogenburch vmb ainen zehenten der
in pharre leit. do ich auf gewarfen wart, vnd mich auch des versach. ich scholde recht dar zv haben. als verre daz
ich ain recht gegen in dar vmb suecht. vnd pin auch des beweiset mit weisen leuten. ivristen mit phaffen vnd layen
daz ich dehain recht an dem selben zehenten nicht haben mocht. vnd han auch ich mit guten willen durch der selben beweisunge
willen von dem selben chrieg lazzen. vnd aller sache die selben herren des selben chriges begeben. vnd schullen furbaz
ledichleichen mit dem selben zehenten allen iren frvmen schaffen in allem dem rechten als in die selben herren
vnd ir goteshavs mer denne recht taege vnd manige jar vnuersprochenlichen von alten dingen her pracht haben
also daz ich vnd alle mein nachchvmen furbaz gegen in vnd irem conuent gegen dem selben zehenten. dehain voderung
nach dehain ansprach, nach dehain recht dar auf nimmermer gesuechen schullen. daz lobe ich ze laisten mit meinen
trewen. vnd daz die rede furbaz also stete sei dar vber so gibe ich vorgenanter peter der pharrer von
haidenreichstain. dem egenanten probste vnd seinem conuent ze hertzogenburch. disen prief ze ainem offen vrchunde
vnd ze ainem waren gezeuge. vnd ze ainer ewigen vestenunge versigelten mit meinem insigel. vnd mit der
erbern herren insigeln. maister chvnrats zv den zeiten schaffer der pharre datz sand stephan ze wienne. maister
symons zv den zeiten chormaister da selbens. vnd hern chvnrates des schoenenaycher zv den zeiten herzog otten
speizmaister in osterrich. die diser sache gezeuge sind mit iren insigeln vnd ander erber levte genuech. diser
prief ist geben ze wienne nach christs gebvrt dreutzehen hundert jar dar nach in dem acht vnd dreizzigisten
jar des naechsten svntages nach dem perichtage.
ich hertweich der lochler vnd ich ofmey sein hausfrowe von mvrresteten veriehen vnd tven chvnt allen den die den prief
ansehent lesent. oder hornt lesen. die nu lebent vnd her noch chvnftich sint, daz wier mit verdachtem muet ze der zeit do wier iz
wol getuen mochten. mit guetem willen vnd gvnst aller vnserr eriben verchauffet haben vnsers rechten vnd vrein aygens
fvnf schillinge geltes vnd fvnf phenning wienner gemainer mvnizz der man dient an sand michels tag aecht vnd svbenzig
phenning, vnd an sand georigen tag svben vnd svbenzig phenning die da liegent ze henigeinsteten auf einem halben
lehen ze dorffe vnd ze velde mit allen dem nvtze vnd recht als wier sev in aygens gewer her pracht haben. vmb aecht phvnt
phenning wienner gemainer mvnizz der wir recht vnd redleich gewert sein, hern chvenraten dem zvchswert chorherre ze
herzogenbuerch die er gechauffet hat vmb sein phenning. die er versport hat von seiner phruent vnd die selben gvlt gestiftet zve
einem ewigen liecht daz pei dem tag prinnen schol an vnderlaz vor vnser vrowen alter in dem vorgenanten gotshavs.
vnd daz selb guet geb wier in ledichleichen vnd freyleich ze haben vnd allen iren frumen da mit ze schaffen als mit
anderm ierm aygen. an allen ierresal. vnd dar vber durich pezzerr sicherhait willen. so setze wier vns ich vorgenanter
hertweich der lochler vnd ich ofmey sein hausfrowe vnverschaidenleich mit vnsern paider eriben vber die vorgenanten gult hern
chvnraten dem vor genanten chorherren ze hertzogenbuerch vnd sand georigen gotshaus ze hertzogenbuerch ze rechtem scherm
vnd gewer fuer alle ansprach, als aygens recht ist vnd des landes ze osterrich. wer awer daz sev an dem vorgenanten
guet mit reht dehainen schaden naemen den selben schaden schulle wier in ablegen an aller widerred. tet wier des nicht
wer dan des landes herre ist in dem lande ze osterreich der schol danne mit unserm gueten willen unsers guets wo wier iz
haben in dem lant ze osterreich dem vorgenanten gotshaus vnd der sammenunge in gantwurten. vnd schullen sev daz selb guet
so lang inne haben untzen daz wier in allez daz gelaisten daz wier in vor vberschriben haben an dem prief. vnd daz die red
stet vnd vnzebrochen beleib, dar vber geb wier in ich hertweich der lochler vnd ich ofmei sein hausfrow den prief zv einem offen vrchvnd
diser sache. versigelten vnd bestett mit vnserm insigel. vnd mit goetfrides insigel von ainoed vnd mit wolfgers insigel von wielandestal.
die diser sache gezeuge sint mit iern insigeln. vnd ander frum levt genueg den dev sache wol chvnt ist. der prief ist
gegeben ze hertzogenbuerch in dem chloster da von christes gepurde warn ergangen drevzehen hundert jar. dar nach in dem nevn vnd
dreizgisten jar an sand gregori tag in der vasten.
ich chvnrat von freuntshaussen vnd ich gedravt sein hausvrawe wier veriehen offenbar an disem prief vnd tuen chvnt allen leuten di nv sint oder her nach chvnftich
werent daz wir mit wol wedachtem muet vnd mit gesamter hant ze der zeit vnd wir iz wol getuen machten nach rat vnser pesten vreunt vnd
mit gunst vnd guetem willen aller vnserr erben haben gegeben vnsers rechten vnd vreyen aygens ledichleich vnd gentzleich dem gotshaus des gueten
herren sand georgen ze hertczogenburch zv vnserm svn merten in den aren daz sein rechts eribtail ist gewesen, drev pfunt gult vnd zwen pfenning
wienner gemainer munizze gestift vnd vngestift versuecht vnd vnversuecht ze veld vnd ze darf auf zwain lehen der ains leit datz slegelpach vnd
dient an sand michels tag fumf schilling pfennig vnd ze weinachten ze astern vnd ze pfingsten zwelif swayg ches vnd zwo gens vnd vier herbst
hvenrr vnd vier faschanch hvenrr vnd sechtzk aier ze astern, vnd daz ander lehen leit datcz frevntt vnd dient an sand michels tag ein halbs
pfunt pfennig vnd ze weinachten ze astern vnd ze pfingsten zwelif swaig ches vnd zwo gens vnd drev herbst huenrr vnd drev faschanch huenrr
mit ganzer aygenschaft vnd mit allem nutcz vnd recht vnd wir sew in aygens gwer her pracht haben vnd allen iern frum da mit ze schaffen als
mit anderm ierm aygen an allen irrsal vnd durich pezzerr sicherhait willen setcz wir vns ich egenanter chvnrat vnd ich gedrawt sein hausvrawe
mit vnser paider erben, vber die vargenanten gult dem egenanten gotshaus des gueten herren sant georgen ze hertzogenburch zv rechtem scherm vnd
gwer fuer all ansprach als aygens recht ist vnd des lants gewanhait in osterreich. wer aber daz daz sew an dem vargenanten guet chainn schaden nemen
mit recht den schull wir in ab legen an alle wider red. tet wir des nicht wer dann des lants herr ist in osterreich der schol mit unserm guetleichen
willen unsers guets so vil wo wir iz haben in osterreich dem vargenanten gotshaus oder wer zden zeiten probst dar inn ist in geantwurten
vnd schullen daz so lang inn haben uncz daz wir in alles daz gelaisten daz wir in an disem prief var uberschriben haben. vnd daz disew red stet
vnd vnzebrochen weleib. dar vber geb wir in disen prief zv einem offen vrchund vnd waren gezeug diser sach. versigelt mit vnserm insigel vnd
mit hern cholmans insigel van ramsenpach. vnd mit hern dytmars insigel des rats aus der chulib vnd mit hern leben insigel meins prueder
von frevntshausen di diser sach zeug sind mit iern insigeln vnd ander leut genueg. frum vnd erber. den di sach chund vnd gwizzen ist. der
prief ist geben do man zalt vom jesu christi gepurd drevzehen hundert iar dar nach in dem naen vnd dreizkisten jar an dem palm tag.
ich wolfker der wiert zv den zeiten richter ze grauenwerd, vnd ich elspet sein hausvrawe, vnd vnser paider erben, veriehen offenbar an dem prief vnd tuen chunt allen leuten di nv
lebent vnd noch chvnftich sind daz wir dem gotshaus des guetten herren sand goergen ze hertzogenburch vnd alle der sampnung do selbs gegeben haben aindlef schilling
vnd zehen pfennig gelts wienner mvnizze di man alle iar dint an sant michels tag vnd gelegen sind daccz sebarn auf ainem halben lehen. daz dient ain halbs
pfunt phennig vnd auf drin hofsteten, der ainew dient vier vnd sibenczk pfennig di ander dient zwen vnd dreizk pfennig, di dritt dient sechzehen pfennig
di andern pfennig ligent auf vber lent do selbs. zv rechtem aigen mit allem recht vnd nutcz vnd wir iz haben vnd vnser vadern van alter habent her
pracht. vnd allen iern frum da mit ze schaffen, als mit anderm ierm aygen. an allen ierrsal. also weschaidenleich. daz sew vns vnd vnser erben der vargenanten
pfennig vergolten habent drei vnd sechczk pfennig, mit drithalben pfunt pfennig weraitschaft wienner mvnizze, vnd vm di andern habent sew vns ze
wider wechsel gegeben. iers rechten vraien aigens datcz espeinsdarf ain lehen daz dient an sant michels tag sechs schilling vnd ainen phennich wienner munizze vnd
ain hofstat di dient an sant michels tag sechs vnd sechzk pfennig und ainn halben weingarten der dint an sant michels tag dreizk pfennich wienner munizze zv
rechtem aigen mit allem recht vnd nutcz vnd sew vns vnd ir gotshaus van alter habent her pracht vnd allen vnsern frum damit schaffen als mit ander vnserm
aigen. vnd schol auch ich var genanter wolfker der wiert vnd ich elspet sein hausvraw vnd vnser paider erben des oft genanten gotshauss vnd alle der sampnung
des selben gotshauss ze hertzogenburch des vargenanten guets daz wir in gegeben haben vnd mit sampt vns hainreich mein prueder van wograym vnd alle
sein erben ir recht scherm vnd gwer sein fuer all ansprach, als aigens recht ist in dem lant ze oesterreich. vnd als man aigen ze recht schermen schol. daz lob wir in mit
vnsern trewen. nemen awer sev und ir gotshaus dar uber an dem vargenanten guet chainn schaden den ir ainer pei seinen thuen mecht gesagen den schull
wier in ablegen an alle chlag tet wir des nicht wer dann herr ist in dem lant ze osterreich der schol in unsere guets so vil antwuerten swe wir daz haben in dem
lant ze oesterreich und schullen daz so lang inn haben mit unserm guetleichen willen uncz daz wir in allz daz gelaisten dazz var verschriben stat an dem prief
vnd daz disew wandlung also stet vnd vnzebrochen weleib dar vber gib ich var genanter wolfker der wiert dem offgenanten gotshaus vnd alle der
sampnung ze hertzogenburch disen prief zv einem offen vrchund vnd waren zeug diser wandlung versigelt mit meinem insigel vnd mit hainreichs meines
prueder insigel. der wandlung sind zeug wolfker von freuntshausen mit seim insigel. der reichholtsperger vnd hertweich van wograym mit seim insigel vnd
leupolt der smidsperger. wolfker van wielanstal. hainreich auz der awe vnd meniger erber leut. den di wandlung wol chunt vnd gwizzen ist. der prief ist
geben do man zalt von vnsers herren iesu christi gepuerd drevzehen hundert iar darnach in dem fierczkisten jar an dem perchttag ze grauenwerd. ich meinhart van wiermla vnd ich chvnegunt sein hausvrawe. wier veriehen offenbar an dem prief vnd tuen chvnd allen leuten
di nv lebent vnd noch chunftig sind daz wir mit wol wedachtem mvet vnd zv der zeit do wir iz wol machten
getuen nach rat vnserr pesten freunt vnd mit gutter gunst aller vnser erben haben gegeben vnsers rechten
vnd vreyen aygens dem gotshaus des gueten sand gergen ze hertzogenburch zv vnserm svn nyclan
in den orden daz sein recht eribtail gebesen ist ain mutt waitcz gelts lengpecher mazz vnd dreizk pfennig
wienner munizze. daz gelegen ist auf eim hof datcz merching di man dient an sant gilgentag
vnd zwelif schilling vnd acht pfennig wienner munizze gelts auf drin behausten gueter pei alten lengpach
sind genante vnder den eken. di man dint an sant michels tag. vnd nevn schilling phenning wienner
mvnizze gelt di gelegen sind auf eim lehen datz guetmanstorf di man auch dint an sant michelstag. vnd
di selben nevn schilling phennig schulln wesunderleich sein der herren vnd dienen auf ir oblay. durch
aller vnserr vadern sel willen vnd durch vnser selbs hails willen. di selben var genanten guet gebn wir in
mit alln dem recht vnd nutz vnd wir daz vnd vnser vadern habent her pracht iz sei gestift oder vngestift
versuecht oder vnversuecht ze veld ze holtz vnd ze darff, swie so daz genant ist. vnd alln irn frum
damit ze schaffen als mit anderm irn aygen. dar vber durch pezzer sicherhait setcz ich mich var genanter
meinhart van wiermla vnd ich chvnegunt sein hausvrawe mit vnser paiden erben vber di vargenanten
gult dem oft genanten gotshaus ze hertzogenburch ze rechtem scherm vnd gwer fur alle ansprach.
als aigens recht ist in dem lant ze osterreich. nemen sew dar uber furwaz an dem var verschriben guet
chainen schaden mit recht den schull wir in ablegen und schullen daz haben auf uns vnd auf alle diw
vnd wir haben in dem lant ze osterreich und schol des sew gewaltich machen der furst von osterreich oder
sein gewalt vnd schullen daz so lang inn haben mit vnser gueten willen uncz wir in gelaisten alz daz wir in var verschriben haben. daz disew red stet vnd vnzebrochen beleib dar vber gib ich var genanter meinhart
von wiermla dem var genanten gotshaus ze hertzogenburch disen prief versigelt mit meinem insigel
vnd mit meines aidems insigel des merchenstainer vnd mit wolfkers insigel van wielantstal.
di der sach zeug sind vnd ander erber leut genueg den di sahh chvnd vnd gewizzen ist. der
prief ist gegeben do man zalt van vnsers herren jesv christi gepurd dreuzehen hundert jar dar nach
in dem fierczkisten iar an dem percht tag.
wir herlieb van gots gnaden probst sant goergen gotshaus datz hertzogenburch veriehen vnd tuen chvnt alln den die disen prief an sehent lesent oder hoernt lesen die nv lebent vnd her nach chunftich
werent. daz wir mit wolverdachtem muet vnd mit ganczem willen zv der zeit do wir iz wol getuen machten durch vnserr sel vnd aller vnserr vadern sel willen vnsern herren
vnd pruedern vnsers conuents haben gegeben vnsers guets daz wir van vnserr pfruent vnd auch van den amten die wir gehabt haben ee wir probst wuerden verspart haben daz wir
wol verzert hieten di weil wier ainuoltiger prueder vnd auch amtman des gotshaus sein gewesen. wir haben in gegeben ewichleich ze haben, sechtczk metzen charen vnd sechtczk metzen gersten
vnd dreizk metzen habern poeltinger mazz. die man dient als trayddienst recht ist vnd zehen schilling pchennig dienst an newn phennig wienner munizze die man dinet an sant michels
tag vnd ligent datz hewnn auf drithalben lehen, vnd auf ainer hofstat vnd dreizk pchennig ligent sein auf vber lent do selbs. vnd vier metzen waitcz vnd ain mecz charen vnd
virtzk pchennig wienner fur faschanch huenrr die man dient ze der liechtmisse vnd ligent auf purchrecht echern pei der traisen vm ossarn. vmm die selben gult. schol man parihant chauffen
alle iar daz man ze pluem aestern dem prelat ain gancz parihant geb. vnd iegleichem char herren schol man ein halbs parihant geben. wir haben auch in geben drithalb pchunt pchennig gelts
vnd acht phennig wienner munizze die man dient halb an sant georgen tag vnd halb an sant michelstag. vnd ligent pei sant ceciligen auf dem zehent hof. vmm die gult schullen sew
vnsers herren leichnam tag begen mit aller schoenhait mit singen vnd mit lesen, als sein werder leichnam des wol wierdich ist. wir geben auch in drew pchunt gelts pchennig wienner
munizz die man dient an sant michels tag vnd ligent pei ossarn vnd vm die zwai winden vnd vm sant andree pei der traisem auf vber lent. dar vmm schullen sew vnser vrawen der
ewigen magt ze lob vnd ze eren all nacht nach complet singen die antiffen: speciosa facta es et swavis... wir geben auch in ain phunt pchennig gelts wienner munizze. daz leit
dactz rechgraben auf aim lehen daz man dient an sant michels tag dar vmm schullen sew sant annen tag hachzeitleichen begen. mit singen vnd mit lesen ze aller tag zeit als si
des wol wierdich ist. wir geben auch in zehen schilling pchennig gelts wienner munizze die liegent pei pottenprunn auf ainer mul die man dient an sant michels tag. dar vmm
schullen sew sant elspeten tag schoen begen mit singen vnd mit lesen ze aller tag zeit. wir geben auch in zwelif schilling pchennig gelts wienner munizze die man dient an sant
michelstag vnd ligent auf dem haillant pei alten lengpach auf ainer mul. vnd auf zwain lehen. dar vm schullen sew begen drei jarteg mit vigili vnd mit selmess als andern erberen
leuten. den ersten vnsers vater sel herrn herliebs van der mülen andern vnserer mueter sel vron mechthilden die sein hausvrawe gebesen ist den dritten vnserr swester vron perichten sel
der fizzlingerin den got allen genad. wir geben in auch neun phunt phenning gelts vnd vier vnd zwainczk phenning wienner munizze. daz sew ledichleich alle tag ain mess schullen lesen auf
gots leichnam allter in der chapellen in dem capitel. die wir gestift haben got ze lob vnd ze eren vns vnd allen vnsern vadern seln ze hilf vnd ze trost. die selben gult ligent
datz zelderndorf auf zwain lehen das ain dient zwen vnd zwainczk metczen waitcz vnd vier vnd zwainzk metzen gersten vnd dreizk metczen habern egenburger mazze vnd schehs
schilling phenning vnd sechs pchennig wienner munizze. die man dient an sant goergen tag. daz ander lehen dient sechtzehen metczen waitcz vnd sechtzehen metczen gersten vnd vier vnd zwainczk
metczen habern egenburger mazz vnd sechs schilling vnd sechs pchennig wienner munizze die man dient an sant goergen tag. vnd zehen pchennig wienner munizze die man dient an sant
michels tag van ainem weingarten, der gehoert in daz ander lehen. vnd ligent auf drin hofsteten vnd auf vber lent datz salichendorf. do dient man van suben schilling pchennig wienner
munizze. fumf schilling an sant poelten tag vnd sechczk an sant michels tag vnd ligent auf ainem halben lehen datcz steten pei der persnich. do dient man van drei vnd zwainczk metczen
charns vnd drei vnd zwainczk metzen habern poeltinger mazze vnd dient an sant michelstag sechtczk pchennig wienner munizze vnd ligent auf vberlent datcz hewnn fiertczk pchennig von
ainer wis vnd van ainem acher vnd zehen pchennig van ainem acher leit datcz obern retelperg die man dient an sant michelstag vnd ligent auf zwain jeuchen weingarten vnd auf ainem
viertail datcz inzesdorf. der sind fumf viertail purchrecht van dem erbern hern hern rudolfen von liechtenstain. vnd dient ainsmeviertzk phennig an sant michelstag vnd ain halber weingart ist
purchrecht van der aptessine van erlach chlaster. vnd dient funftzehen pchennig an sant michelstag vnd ain halber weingarten ist purchrecht van dem prelat ze herczogenburch. der dient auch
funfzehen pchennig an sant michels tag vnd ligent auf ainer wis in der awe pei der traisem. dev ist purchrecht van dem aptt van sant mareincell. vnd dient fumf phennig an sant
gilgen tag. waz der gult mer ist. denn newn pchunt vnd vier vnd zwaiczk pchennig. do van schol man den herren dreu phunt phennig dienn alle iar vm des teusenperger iartag
hern artliebs dem got genad. vnd swaz sein vbrig ist daz schol man zv dem parihant gult nemen. vnd swo vnserr stiftung icht abgieng daz daz als ervolt wert. vnd schol auch chainrr
prelat mit der gult nicht ze schaffen haben denn wem sew der techent vnd die herren von dem convent enpchelichent. vnd daz vnser stiftung also stet vnd vnzebrochen furbaz beleib
dar vber geb wir vnsern herren vnd pruedern disen prief zv einem offen vrchund. vnd zv eim waren zeug diser sahh. versigelt mit vnserm insigel. vnd mit des conuents insigel. vnd sind
des zeug di erbern herren probst dietmar von sant poelten mit seim insigel. probst haug van sant andree mit seim insigel. her r ein bot der techent, her chunrat von eagcz her
seifrid von streczing, her herwort der payr her jans van cherten. her gunther der pfarrer her chvnrat der zvchswert. her andre, her nicla. her chunrat der loechler. her goerg der
siechmaister. her fridreich. her ott. her jans. her chunrat. her hierz. her leb. vnd ander erber leut genuch den di sachh wol chunt vnd gwizzen ist. der prief ist geben
do man zalt van vnsers herren jesv christi gepuerd dreuzehen hundert iar dar nach im fiertczkisten iar an dem pericht tag. datcz herczogenburch in dem gotshaus.
ich andre von grauenberd vnd agnes mein hovsvrow vnd vnser erben wir veriehen offenbar an disem brief allen den di
in sehent ader hoerent lesen daz wir gechovft haben ze grauenberd ein hofstat von peter'n der ernstin aydem von sand
johans vnd haizt di selb hofstat an dem fürt, ze allem dem reht mit sampt dem vang der da zue gehoert versueht
vnd vnversueht. ze allem dem reht vnd ez vnser gerben her braht habent. also daz wir dem gotshaus vnd dem
chloster ze hertzogenburch des der grunt vnd daz aygen ist alle iar da von dienen sullen an sand merten tag
ein halbez pfunt wienner pfennig. vnd sullen di geben auf den selben tag in des vorgenanten chloster zehenthof
ze grauenberd. vnd wen wir daz versitzen daz wir auf den vorgenanten tag niht dienen so hat sich di e
benant hofstat mit alle vnd dar zve gehort gar vnd gentzlich veruallen in des e benanten chloster gewalt
als ain veruallen guet vnd sullen nach mugen wir nimermer dehain reht dar an gehaben, vnd dar
vber daz dise red stet vnd vnzebrochen beleib gib ich andre von grauenberd disen brief versigelt mit minem
insigel. der brief ist gegeben ze hertzogenburch do von christi gepurt ergangen waren. dreuzehen hundert jar
dar nach in vierczigisten jar an sand gorgen tag.
ich leb von frevntzhausen vnd mein hausvrowe vrowe offmey vnd ich leb druchsetz vnd mein hauswrowe elspet vnd ich wernhart
druchsecz von reicherstorf vnd mein hauswrowe vrawe margret verrehen offenbar an dem prief allen den die in sehent oder hoerent
lesen, daz wir den erbern chorherrn datz hertzogenburch auf ir oblay habn gebn zway vnd fierczk phvnt an sechck phenig gemainer
wienner munizze vnd siben vnd zwainczk phenig geltzs datz herczogenburch ligent auf eim fleichs tische vmb zwen jar taeg
die si ewichleichen begen schullen dem jungen hainreich dem reicholtzsperger von reicherstorf vnd seiner hausvrowen vrowen jeutten den
paiden got genad vnd allen iern vadern seln vnd vmb di vorgenanten phennig di si so chuertzleich an ewigs gult nicht machten gelegen,
habent vns diw vorgenanten chorherren van hertzogenburch zv einer ebenteurung gesaczt vier phvnt gelts diw ir recht aign sind
vnd gelegn sind datcz cholostorf auf anderthalben lehen vnd auf sechs hofsteten, diw ier chaufguet sind zv ierr oblay also
weschaidenlich daz siw vmb die oft genanten phennig einn ewigen gult chauffen schullen mit einer gewizzen vnd nach vnserm rat zv
pezzrung ierr oblay, do von die jar taeg ewichleich begangn werdn, vnd schullen wir siw dar zv fvedern mit allen trewen. wen auer
div vor genanten phenning wernt angelegt an gult mit gewizzen nach vnserm rat zu vnd nach dem iern so schulln die vorgenanten
vier phvnt gelts datcz cholostorf in auf ierr oblay wider ledich sein als vor vnd schullen wir auch in ier prief wider gebn di wir
von in haben an all wider red vnd lobn in daz mit vnsern rechten trewen an aittstat. wer auer daz daz di offt genanten chorherren von
hertzogenburch saumich wern an den egenanten jar taegn vnd wir daz guet eim andern gotshaus gebn wenn siw dann vns oder
dem selben gotshauss widercherten zway vnd fiertzk phvnt an sechczk phennig gemainer wiener munizze so ist auer ier vorgenants
gult vnd ier prief ledich in vnd ierr oblay als var. wer auer daz daz wier in ier prief nicht wider gebn so schol vns mein herr
der herczog von oesterreich oder der seinn gwalt hat, dar zve noethen mit vnserm guetlichem willen daz wier in ier prief wider gebn.
daz diw red stet vnd vnzebrochen weleibe dar vber geb wir in disen brief versigelt mit vnsern anhangvnden insigeln ze eim offen
vrchvnd vnd gezeug diser sache. daz ist geschehen nach christi gepurd vber dreuczehenhundert jar darnach in dem ainn vnd
vierczkisten jar an sanct laurentii tag.
ich christan der stainer vnd ich anna sein hovsvrowe vnd vnser paider erben vergehen
vnd tuen chund allen leuten an disem brief, daz wir mit verdachtem muet vnd mit
gesamter hant ze den zeiten do wir ez wol getuen mochten recht vnd redleich verchauft haben
vnsers erbs vnd vnsers rechten aigen guetz ain halbs lehen, do ze den zeiten auf gesezzen ist
andre der autan vnd leit ze hertzogenburch auf der widem ze naechst hainreichen dem stainpech
mit alle dem nutz vnd mit alle dem recht vnd ich ez von alter inn gehabt han ze veld vnd ze
dorf versuecht vnd vnversuecht gestift vnd vngestift dem erberm herren brobst seyfriden vnd
sand gorgen gotzhaus ze hertzogenburch vm drevzehen phunt wienner phennig der ich gantz
vnd gar gericht vnd gewert pin. dienet alle jar dreyzich metzen gersten vnd acht vnd sibenzich
wienner phennig an sand michelstag als dienst recht ist in dem land ze oesterreich, di selben
phennig ligen auf vber lent vnd auf vaeliber. auch sei wir dez selben gùtes scherm vnd
gewer vur alle ansprach als aigens vnd dez landes recht ist ze oesterreich vnd ob in icht an
dem selben guet abgieng oder sev dez chainen schaden naemen mit recht den schulle wir in
ablegen vnd schullen daz haben auf vns vnd auf alle dev land wir haben in oesterreich
daz di wandlung staet vnd vnzebrochen beleib, dez geb wir dem vorgenanten herren
brobst seyfriden ze hertzogenburch vnd seinem gotzhaus disen brief versigelten mit
meinem anhangundem insigel. vnd ze einer pezzerr sicherhait mit der erbern herrn
insigeln hern marchartz dez prehafens, hern weicharts von topel. hern fridreichs
dez haeusler di diser sach gezeug sind mit iren insigeln. der prief ist gegeben nach
christes gepurd tausent jar drev hundert jar dar nach in dem ain vnd vierczkistem
jar an sand nyclas tag der do stet vor weinachten. ich hainreich der chutner purger zv rettz vnd ich agnes sein hausvraw vnd all vnser erben veriehen
offenbar vnd tuen chunt an diesem prief allen den di in sechen. lesen oder hoeren lesen di nv lebn vnd
her nach chumftich sind. daz wier ain lechen haben von dem conuent datz hertzogenburch vnd gehoert
in di oblay. daz leit datz tzelderndorf. da habn wir ennher all iar von gedient an sand georgen tag sechs
schilling vnd sechs phennig wienner muennz. vnd an sand gilgen tag tzwen vnd tzwainczich mettzen waittz vnd vier
vnd tzwainczich metzen gersten, vnd dreizich mettzen habern, allez eggenburger mozz. nv habn vns di chorherren den
dienst durch pet willen geringet vnd verwandelt. also daz wir in furbaz ebichleich von dem vorgenanten lechen
dienen schullen. oder swer iz inne hat alle iar an sand georgen tag tzechen schilling phennig vnd an sand michels
tag tzechen schilling phennig. allez wienner, hintz salapulka in iern hof. vnd wer aber daz daz vns ehaft noet irr
icht. so schulln wir den vorgenanten dienst der auf die tzwen taeg geschriben ist. dar nach in ocht tagen
raichn gen salapulka als vor geschriben ist wir oder swer daz lechen zv den tzeiten inne hat. vnd ob wir in den vor
genanten dienst zv den vorgenanten taegen nicht endienten, so schol dem gotshaus vnd den herren daz vorgenant lechen
ledich werdn vnd sein, als wir vnd vnser erben tod sein. vnd schulln sich auch zv allem irem alten recht vnd dienst
habn als daz lechen vor gedient hat. vnd allen iren frum damit schaffen, an allen irresal. daz disew wandlung
staet vnd vnzebrochen beleib dar vber gib ich der vorgenant hainreich der chutner vnd ich agnes sein hausvrawe vnd
vnser erben dem vorgenanten gotzhaus vnd dem conuent sand georgen datz hertzogenburch disen prief zv ainem
offenn vrchund vnd ainer ebigen staetichait versigelt mit vnsers genedigen herren graf otten insigel von maydpurch
wenn wir aigens insigels nicht enhaben. des sind gezeug leutold von aynoed vnd gotfrid sein prueder
vnd leupolt der smitsperger vnd gabriel der richter zv rettz. vnd ecchart vnd danquart der chafman. der prief
ist geben nach christes gepurd vber drevzechn hundert iar dar nach in dem tzway vnd vierczkistem iar
an sand iohannes tag zv svnebenten. ich wolfker der harlanter vnd ich angnes sein hausvrow vnd alle vnser erben wir veriehen. vnd tuen chunt alle den
di den prief sehent oder horent lesen. di nv lebent vnd hernach chunftig sint. daz wir mit verdachtem mvet
vnd mit guetem willen. vnd mit gesamter hant. zv der zeit do wir iz wol getuen mochten. haben ze chauffen
geben dem erbern mann heinreichen dem lilienvelder, vnd seiner hausvrown. vern agnesen. vnd ir bayden
erben, vnsers rechten aygens. zehen schilling geltez wienner phennig. di da ligent datz chueffarn an
dem perg. der da haizzt di gemain. auf weingarten. vnd auf aechern. vnd auf zwain hofsteten. von der
ainen hofstat. so dient man allev iar sechtzig phennig, vnd ein gans fuer funf phennig an sand
michels tag. vnd ze pfingsten nevn ches. der ein isleicher schol wert sein dreier helbling. vnd von der andern
hofstat. so dient man zehen phennig an sand merten tag, vnd vier phennig an sand plasen tag
oder ein huen. vnd an dem selben sand plasen tag. so dient man auch funftzehen huener, der ein igleichez
schol wert sein vier phennig, von den egenanten weingarten vnd aechern. an dem vorgenanten perig der
da haizzt di gemain, di selben egenanten gult alle hab wir in geben vmb nevn phunt phennig wienner
mvnzz. der wir recht vnd redleich gewert sein. daz si furbaz allen ir frum da mit schaffen schullen wie
si wellen mit vnserm gueten willen verchauffen oder versetzen. an allen irresal.. vnd welte des ir scherm vnd
uns gewer sein fur alle ansprach als aygens recht ist in osterreich. nement si darab dehainen
schaden mit recht an der egenanten gult den schull wir in ablegen vnd schullen daz haben
auf alle dem guet daz wir haben in osterreich. vnd dar vber zv einem warn vrchund vnd staeten
sicherhait. so gib ich wolfker der harlanter disen prief versigelt mit meinem insigel. vnd mit meins
geswein insigel heinreichs des wiert meiner hausvrown brueder zv einem gezeug diser sach. der
prief ist geben. datz sand polten nach christez geburt vber dreutzehen hundert iar dar nach in dem
drew vnd viertzkisten iar des svntages ze mitter vasten. ich wolfker von wylanstal. vnd gedraut sein hausvrowe. vnd vnser paider
erben veriehen vnd tùn chunt allen laeuten an disem prief. daz wir mit
veraitem muet. vnd mit gesampter hant recht vnd redleich verchauft haben vnser
haus daz do leit auf der wydem, vnserm rechten puerchherren probst
seifriden ze hertzogenbuerch. vm sibent halb phunt wienner phenning. der wir
gar vnd gantz verricht vnd gewert sein, vnd gebn wir dem vorgenanten
probst seifriden disen prief versigelten mit meinem insigel. vnd ze ainer
pezzern sicherhait mit leupolts insigel des smitsperger der diser wandlung
zeug ist mit seinem insigel. der prief ist geben nach christes puerd dreuzehen
hundert jar dor nach in dem dreu vnd vierczkisten jar, des mitiches vor palm tag.
ich stephan der vleischacher von seligenperge vnd ich margret sein hovsvrowe wir vergechen mit sampt vnsern erben
daz vns her hainreich von sumerawe geschaft hat sechs schillinge geltz seines rechten aygens dacz rekleinsdorf des selben
geltz haben wir vns verczigen durch seiner sel willen daz man den selben gelt gein hertzogenbùrch dienen schol in das
chloster den herren auf ier oblaye daz man in damit bestattet hat vnd furbaz seinen jartach do von begen schol als
andern erberen levten vnd auch uns sint dar vmbe gegeben vier phvnt phenninge daz wir furbaz dehain ansprach
auf die vorgenanten sechs schillinge geltz nicht schullen haben vnd haben daz verhaizzen mit vnsern trewen
vnd wand wir aygens insigels nicht enhaben. haben wir gepeten den erbern man heren iasen ze den zeiten richter
datz sant polten daz er sein insigel an den prief gehangen hat zv einer steten sicherhait diser sach vnd
sint der rede gezeuge peter der wuerffel. chùnrat pilgreims sun pey dem tor jacob der nevnhofer
hainreich der oeler purger datze sant polten vnd ander piderbe leut genueg de di sach wol chunt ist. der prief ist
gegeben datz sant polten. nach christes geburde vber drevczehen hundert jar dar nach in dem drey vnde
viertzkisten jar des phintztages an sant phylips vnd sant jacobs tage.
wir graf chuenrat von schawenberch veriehen vnd tuen chunt allen den die disen brief lesent oder
hoerent lesen. die nv lebent vnd hernach chunftich sind. daz wir angesehen den grossen gepresten. den
die pharrleute ze pharrchirchen. vnd alle die. die dar zv gehoerent gehabt habent von dem grossen
gewalt gotes verhengnuzze. daz daz wasser von der tuenawe die pharchirhen da selbens hin geprochen hat. daz
si dehain gotes dienst. noch dehain begrebnuzze da gehabt habent. vnd haben lauterleichen durch got vnd
durch aller vnser vordern vnd nachchomen seien willen vnd auch durch vnser selber sel hail willen den erbern
gaestlichen herren probst seyfriden ze hertzogenburch vnd dem conuent gemain dez selben gotshauses vnd allen irn
nachchomen vnd den pharrleuten gemaine ze pharrkirhen vnd allen den die dar
zv gepharret sind. recht vnd redleich
gegeben vnsers rechten aigens. die aigenschaft der stat hinder velreichs hof des grevls ze stolhouen daz si ein
andrev pharrchirhen dar legen vnd pawen. also daz wir noch alle vnser erben auf die selben chirhen ze
stolhouen noch auf den grunt da die selb chirhe auf gelegt wirt furbaz ewichleichen nimmermer chains rechten
geiehen suln weder mit lehenschaft noch mit vogtay noch mit chainerlay sachen denne daz die selb pharrchirhe
ze stolhouen ewichleichen verlehent sol sein von dem gotshaus ze hertzogenburg. vnd auch gevogt
sol sein von vnserm herren dem hertzogen in oesterreich in allem dem recht, alz dev chirhen ze pharrchirhen
von alter her gewesen ist. vnd auch also daz der pharrer swer pharrer der chirhen ze stolhouen ist oder
wirt. vns vnd allen vnsern vordern vnd nachchomen. sol furbaz ewichleichen alle iar an sand philips vnd sand
jacobs tag in der oft genanten chirhen ze stolhouen einen jartag begen mit vigilii vnd mit selmessen.
vnd mit anderm gebet vnd gotsdienst daz dar zv gehoret an allen vnderlazze. vnd daz disev gots gab vnd
ditz selgeraet furbaz ewichleichen also staet vnd vnzerbrochen beleibe. dar vmb so geben wir graf chùnrat
von schawenberch. dem conuent gemain ze hertzogenburch vnd allen irn nachchomen vnd auch den pharrleuten
gemaine ze pharrchirchen vnd ze stolhouen vnd allen den die dar zv gehoerent. disen brief zv einem warn sichtigen
vrchunde vnd zv einer ewigen vestenung versigilt mit vnserm insigil. vnd mit vnsers oeheims insigil. stephans
von meyssawe obrister marschalich in oesterreich, vnd mit vnsers swager insigil hern leutoldes von chunringe
die diser sach gezeuge sind mit irn insigiln. diser brief ist geben ze wienne nach christes gebuerde dreuzehen
hundert jar dar nach in dem drev vnd viertzgisten iar an sand cholmans tag.
ich weichart von retelperig vergich vnd tuen chund allen den die disen prief lesent, oder horent lesen die nu lebent oder
her nach chunftig sind daz ich mit meiner hausfravn vron annen guetem willen vnd mit gunst vnser paider erben
vnd ze der zeit da ich iz wol getuen macht, gegeben han, zwai phunt gelts wienner muniz die man dient an sand michels tag
vnd ligent auf vber lent die da haizent auf der wiss von den man dient an suben phening fumfzehen schilling vnd die andern
suben vnd dreizig die ligent auf gerten der dient chnodel zwelif vnd haubenpoerstel zehen vnd ott strobel neune vnd strobmair
sechs daz selbe guet daz leit als pei ein ander vmb daz haus ze retelperig, vnd waz des andern dienst ist auf dem selben guete daz
gehoert ze dem haus ze retelperig. daz mein rechts aigen gebesen ist, geschaft han durich aller mainer vodern sel willen vnd auch besunderlich
durich meiner sel willen dem gotshaus des gueten herren sand gorgen ze herzogenburch den chorherren auf ier oblai also beschaidenleich daz sev
den vroven da von geben schullen ein halphunt phening vnd die andern zwelif schilling vnder die herren tauen igleichen sein recht da von geben,
also daz seu mir alleu iar meinen iartag begen schullen mit vigili vnd mit selmess als andern erbern leuten, vnd teten sev dez nicht so schol sich der nest
erbe des guetes vnderwinden vnzen so lang daz in alles ir recht begangen wert als iz geschaft ist dar vmb gib ich in daz guet mit allem dem
recht vnd iz mein vodern vnd ich selber her pracht han, allen iren frum da mit ze schaffen als mit anderm iren aigen an allen irsal. daz die
wandlung stet vnd vnzebrachen beleib, dar vber gib ich vorgenanter weichart von retelperig disen prief zue ainer vrchund vnd zue ainem
waren zeug der sach versigelt vnd bestet mit meinem hangunden insigel vnd mit hern leben insigel von freuntshausen vnd mit
chunrats insigel seines pruders die der sach zeug sind vnd ander frum leut genueg. der prief ist gegeben da von christes
gepurd waren ergangen dreuczehen hundert jar dar nach in dem drei vnd vierzkisten jar an sand elspeten tag.
wier probst seifrid von gots gnaden sand goerigen gotshaus datz hertzogenbuerch. vnd wier alle die samnung des selben
conuents. veriehen vnd tuen chund an dem prief allen den die in sechent. lesent. oder hoerent lesen. die nv
lebent vnd hernach chumftich sind. daz vns in vnser oblay der erber herr. her weichart von retelperig
hat gegeben zbai phunt gelts. wienner muniz. die man dient an sand michels tag. vnd ligent auf vber
lent. die haizent auf der wis. van den man dient an suben phenning. fumfzechen schilling. vnd die andern
suben vnd dreizk ligent auf gerten. daz selb guet leit alz vm daz haus ze retelperig. allen vnsern frum do
mit ze schafen. sam mit anderm vnserm aigen. die selben gult hat er vns gegeben durich seiner sel vnd
aller seiner vadern sel willen. wesunderleich. daz wier im seinen jartag dar vm wegen schullen mit vigili
vnd mit selmess. als andern erbern leuten. vnd wann wier des nicht tuen. so schol sich der nachst erib des guets
vnderwinden. vntzen daz wier den jartag wegen als er geschaft ist. dar vber geb wier var genanter
probst seifrid sand goerigen gotshaus ze hertzogenbuerch. vnd wier alle die samnung des selben conuents
disen prief zue ainem verchund diser sach, versigelt vnd westet mit vnserm insigel vnd mit
vnsers conuents insigel. der prief ist gegeben noch christes gepuerd vber dreutzechen hundert
jar, dar noch indem dreu vnd viertzkisten jar. an sand elspeten tag.
ich chvenrat der fritzestorfer von swartzenaw vnd ich elspet sein hausfrawe vnd vnser paider eriben
veriehen offenleich, vnd tuen chvnt allen leuten an disem prief, die nv lebent vnd her nach chvnftich sint. daz
wier mit veraintem muet vnd mit rat vnser nochsten vrevnt, zv der zeit do wier iz wol mochten getuen
verchauffet haben dem erbern herren probst seifriden vnd dem gotshaus ze hertzogenburch vnsers rechten vrein
aygens ein halbez lehen ze veld vnd ze dorffe gestift vnd vngestift, versuecht vnd vnversuecht, vmb siben phvnt
wienner phennig der wier gar vnd ganz gewert sein vnd leit auf der widem, ze nochst seyfriden dem
vorsprechen vnd dient allev jar sechzig wienner phennig an sand mychels tag mit allen dem rechten als
wier ez von alter her gehabet haben. wier sein auch des selben guetes rechter scherm vnd gwer fuer alle ansprach
noch des landes siten in osterreich. vnd waz in dor an abget, daz schullen sev haben auf vns vnd auf allen
dev vnd wier haben in dem lant ze osterreich. vnd daz dev red stet vnd vnzebrochen beleib, des gib ich
vorgenanter chvenrat der fritzesdorfer dem egenanten herren probst seifriden vnd dem gotshaus ze hertzogenburch
disen prief versigelten mit meinem aigen anhangunden insigel. vnd zv einer pezzern sicherhait mit meines
geswein insigel georigen von goetzestorf. vnd mit fridreiches insigel des prueschinchen. vnd mit leweins insigel
des druchsetzen, die diser sach zevg sint mit iern anhangvnden insigeln. der prief ist gegeben do man zalt
von christes gepuerd drevtzehen hvndert jar dar noch in dem vier vnd vierzgisten jar an sand jacobs
tag.
ich leb von frevntzhauzen vnd ich leb sein svn vnd ich petcer sein svn vnd alle vnser erben veriehen
offenbar an disem prief vnd tuen chunt allen leuten di in sehent oder horent lesen. daz ich mit
verdachtem muet vnd mit gunst aller meiner erben ze der zteit do ich ez wol getuen mocht
durch meiner sel hailz willen vnd aller meiner vodern sel han gegeben hintz hertzogenburch dem
conventt auf ir oblay meinz rechten aygenz sechz schilling phennig geltz daz gelegen
ist datz rezzing vnd datz mauterzhaim auf vberlend dar vm schullen mir di vorgenanten herren
datz herczogenburch ein ewigen jartag wegen dez nechsten tagz nach sand marxtag dez nachtz
mit vigili vnd dez morgenz mit einer selmezz nach gueter gewonhait ierz ordenz vnd pin
auch ich der vorgenant leb vnd mein svn vnd all mein erben der vorgenanten gultz rechter scherm
vnd gewer fuer alle ansprach alz aygenz recht ist in ostereich, wer aver daz daz mir der jartag
nicht wurt wegangen alz vor verschriben ist, so schullen meinn nechst erben mit gueten
willen dez conventz datz hertzogenburch di sechz schilling geltz geben ze einem andern
gotzhaus da mir wirt wegangen allez daz daz vor gescriben stet, vnd dar vber ze
einer ewigen sicherhait gib ich in disen prief versigelten mit meim aygen anhangunden
insigel, vnd sint der red auch gezeug chunrat mein pruder mit seim anhangunden
insigel vnd wolfger mein oehaim mit seim insigel vnd ander erber leut genug. der
prief ist geben nach christez gepurd vber drevzehen hundert dar nach in dem
vier vnd vierczigsten jar dez fritagz nach sand marx tag.
ich wernhart von nuzdorf vergich offenbar an disem prief vnd tuen chunt allen leuten di disen prief lesent
oder horent lesen di nv sint vnd hernach chunftich werdent daz ich mit verdachtem muet vnd mit gunst vnd
nach rat meinz prueder jansen vnd aller meiner nechsten erben durch meiner sel hail willen vnd aller meiner vodern
sel gestift han ein ewigen jartag den man mir schol wegen alle jar an dez gueten herren sand jorgen tag
dar ztue han ich gegeben meinz rechten aygenz siben jeuchart achkers di gelegen sint in nuzdorf veld
vnd drej jeuchart achkerz die gelegen sint datz wogram di ich ze purchrecht han gehabt von meim herren dem
pischolf von freizzing vnd im da von gedient han alle jar siben phennig vnd einn weingarten der haist
der chornl der gelegen ist in der peunt der auch mein rechtz aygen ist gewesen. von dem egenanten guet schol
mir mein prueder jans vnd nach seim tot aver der nechst erb alle jar an sand jorgen datz nuzdorf dez
mein vater dem got genad der ander stifter ist gewesen gein alter tragen acht semlein wek vnd vier emmer
weinz vnd ein halbz rintfleiz vnd waz dez vbrigen ist daz schol mein prueder jans vnd nach im auer di
nechsten erben nach iren trewen vnd nach irr gewizzen alz sev mir vnd auch aller irr vodern sel schuldig sint
an dem vor genanten sand jorgen tag tailen vnder arm leut wein vnd prot vnd fleizch dar nach vnd
inz vnser her dez selben jarz hat gegeben von dem vorgenanten guet. ich han auch gegeben meinz rechten
aygenz auf aim paumbgarten datz nuzdorf sechz schilling vnd meinz rechten aygenz datz nuzdorf
auf einer hofstat do goschel der smyd ist auf gesezzen sechczig phennig geltz vm ain ewigs liecht
in sand kathrein chappeln vber meiner lieben mueter grab der got genad daz schol ewichleich prinnen tag
vnd nacht, vnd daz vor genant phunt phennig geltz schol inn haben mein prueder janz vnd nach im awer
der nechsten erben ainer an als gever vnd schol ez alle jar geben wer zechmaister ist an alle wider red, wer auer daz
daz mein prueder janz oder aver di nechsten dez nicht wegiengen alz vor verschriben ist, wer dann lantzher
ist in ostereich der schol vnz dez notten mit vnserm gueten willen daz wir allez daz wegen daz der prief
sait. ez schullen auch immer tzay prot ainz phennigz werd sein di man tailen schol an sand jorgen tag.
vnd daz di red stet vnd vnzeprochen weleib dar vber gib ich der vorgenant wernhart disen prief versigelten
mit meim aygen anhangunden insigel vnd ze ainer pezzern sicherhait lob wir mit vnsern trewen an
aytz stat allez daz stet wehalten alz vor gescriben ist fuer vnz selben vnd fuer vnser erben ich jans
von nuzdorf mit meim aigen anhangundem insigel vnd ich wernhart der druchsetz mit meim aigen
anhangunden insigel vnd ich stephan von nuzdorf mit meim aigen anhangundem insigel, vnd ich
pilgreim der flemminch mit meim aigen anhangundem insigel. der prief ist geben nach christes
gepurd vber dreuzehen hundert jar dar nach in dem vier vnd vierzigsten jar an sand
georgen tag.
ich jans von nuzdorf vnd ich wernhart von nuzdorf hern wernharts sven von nuzdorf vnd ich wernhart der drugsetz sein aydem vnd ich stephan sein en vnd ich pilgreim der
flemminch sein en vnd all vnser erben wir veriehen vnd tvon chunt offenbar an disem prief allen den di in sehent oder horent lesen di nv sint oder her nach chumftich sint.
daz di erber vrow vro agnes hern wernharts witib von nuzdorf den peyden got genedig sein mit verdahtem mvet vnd mit vnser aller guetleichen willen vnd mit rat
aller irr erben ze den zeiten do se iz wol getvon mocht, hat gegeben dem gotshaws dazz nuzdorf vnd wer pharrer da ist rechtz aygens sibenzechen schilling phenning gelts
an vier phenning daz gelegen ist datz dem wueingz vnd datz zelderndorf rechtz aygens zehen schilling phenning geltz an vier phenning von anderthalbem lehen der tail ist
sey an gevallen von irem rechtem erbtail vnd zwelif schilling phenning geltz rechtz aygens daz gelegen ist datz leubrestorf pey pechstal auf zwain lehen vnd datz
nuzdorf ein weinzuerlgericht fver ein phunt phennig geltz daz auch ir rehtz aygen gewesen ist. da gilig der pauker auf gesezen ist. vnd dez selben gvotz datz nuzdorf
vnd der zwelif schilling geltz datz levbrestorf schol ich jans von nuzdorf vnd wernhart mein prueder rechter voit sein vnd auch vnser paider erben an allez gever vnd an allen
schaden dez pharrer datz nuzdorf vnd auch der ee genanten holden vnd dar vm zv einer gueten gedechtnuzz daz daz gvot von vnsern vodern ist her chomen schullen vns di vorgnanten
holden datz levbrestorf vnd auch datz nuzdorf alle jar an sand mychels tag dienen ein voithvon oder zwen phenning ainz von levbrestorf vnd ainz von nuzdorf jansen
vnd wernharten seinem pruoder, vnd schullen auch wier chain andrev vordrung haben hintz den selben holden. di vor geschriben gullt hat gegewen di erber vrow vro
agnes der got genad mit alle dem rechten vnd nvetz als si ez vnd ir vor vadern habent gehabt versuoht vnd an versuoht gestift vnd vngestift durch hailz willen
ierr sel vnd aller irr vordern sand johans gotshaws datz nuzdorf vnd wer pharrer da ist, also weschaydenleich, daz ier der selb pharrer datz nuzdorf mit einer guoten gewizzen
irr nechsten erben schol ein ebigen jartag wegen, des nachtz so schol er singen mit andacht vnd nach gvoter gewanhait ein vigili vnd schol dan nach der
vigili auf dazz grab gen vnd schol do sprechen ein selvesper zv einem trost irr sel vnd aller irr vordern sel, vnd schol auch der selb pharrer des margenz zv der taylung chovfen
vm zway phunt phenning vier phunt pratz ez sey tevr oder wolfail immer zway prat vm ain phenning, vnd schol tailen acht ember weinz daz schol der pharrer tailen
mit einer gewizzen vnder arm levt vnd schol auch des selben tagz haben sechs mess an irem jartag den man ewichleich schol begen des nechsten mitichenz nach
sand nyclas tag. vnd schol auch der selb pharrer vm zway phvnt phenning geltz ewichleichen all wochen zwo mess sprechen vnd verrichten aine auf sand merteinz
alter in dem chorn vnd aine in der nevn chappeln auf vnsers herren leichnams alter, vnd wen er di selben mess nicht verbesen mag mit im selben vnd mit seinem anwalt
so schol er senten nach einem priester vber velt der di selben mess sprech vnd verricht. wer aver daz daz der selb pharrer datz nuzdorf savmig wer an der taylung als si vor verschriwen
ist vnd den messen di ee genant sind vnd auch an dem jartag so schullen di naechsten erben mit dem prief manen wer dan probst ist datz hertzogenburch
vnd in piten daz er daz pezzer hintz dem pharrer vnd auch vnder chome. wer aver daz daz der probst datz hertzogenburch vnd auch der pharrer di savmung nicht wollen pezzern
vnd er vollen, so schullen awer di naechsten erben mit weiser leut rat di selben gult da di saumvng an ist geschehen ez sey an der tailung oder an den messen mit
gvotem willen des probst von hertzogenburch vnd des conventz vnd auch des pharrer datz nuzdorf an allen chrieg einem andern gotshaus geben da vns werd
wegangen allez daz daz hie an disem prief vor verschriwen stet. vnd wazz des vbrigen geltz ist vber di taylung vnd vber di mess, daz schol des pharrer sein fver sein aribait
di er hat mit der vigili vnd mit den messen vnd auch mit der taylvng. geschech awer daz des got niht engeb daz di vorgenanten gult ein jar niht wurd gedient
von vorlevg oder von einem gemainen lantzschaden an des pharrer schuld so schol awer der pharrer varn nach der naehsten erben rat mit aller wandlung als hie vor
verschriwen stet. daz di red stet vnd anzeprochen ewichleich weleib, daz lob wir mit vnsern treun an aydes stat wehalten. wer awer daz daz vnser chainer di vor geschriwen
sint oder vnser erben der erbern vrown gescheft vrown agnesen wolt prechen oder irr machen, wer dan hertzog oder lantzherr ist in oesterreich der schol den selben
mit vnserm guetleichem willen noetten vnd mit seinem gewalt dar zve twingen daz er allez daz stet wehalt daz hie vor verschriwen ist. vnd dar vber zv einer ebigen
sicherhait geb wir disen prief dem probst ze hertzogenburch vnd dem convent mit vnsern anhangunden ynsigel, ich jans von nuzdorf mit meinem insigel
vnd ich wernhart sein prueder mit meinem ynsigel vnd ich wernhart der druchsetzz mit meinem ynsigel, vnd ich stephan mit meinem ynsigel vnd ich
pilgreim der flemminch mit meinem ynsigel ze einem offen gezeug diser sach. der red ist gezeug chvonrat von vreuntzhausen mit seim anhangundem
ynsigeln, vnd wolfker von freuntzhausen mit seinem anhangvndem ynsigel vnd ander erber leut genueg den di sach wol chund ist. der prief ist gegewen
nach christes gepuerd vber dreutzehen hundert jar dar nach in dem vier vnd vierzigisten jar an sand mathyas tag.
ich alber von maynberch. vnd ich margret sein havsfrowe. wir veriehen offenbar an dem brief allen den di
in lesent sehent oder hoerent lesen di nv lebent oder hernach chunftig sint. daz wir zden tzeiten do wir ez wol getven
mochten haben gegeben hainreichen von huelz meiner hausfrowen ohaim vnd seinen erben vnsern tail an dem hof datz
etzleisperig. der mein vorgenante havsfrowen an erben schol nach irr mueter tovd vrowen olhaiten hern vlreichz witibe
von ternberch dem got genad. vmb zehen phunt phenning wienner muenzze. der wir recht vnd redleich gewert sein.
vnd waz tzu dem egenanten hof gehoret an pawe an holtz an wismat an hofsteten an pavngaerten vnd an aechern
vnd waz man dar in dienet von den weingarten di da ligent in dem hesental. vnd waz dienstz in den vorgenanten
hof gehoeret, also daz der egenant hainreich von hvlz vnd sein erben allen irn frum damit schaffen mit
verchauffen mit versetzen vnd geben wem si wellen mit vnserm guoten willen. wir veriehen auch ich vorgenanter
alber von mainberch vnd ich margret sein havsfrowe. daz wir auf den egenanten hof chain ansprach nicht mer
haben. vnd daz di red stet vnd vnzebrochen beleib gib ich alber von mainberch den prief versigelten mit
meinem insigel. vnd mit der erbern herren insigel. hern ottenz von walt. vnd hern fridreichz von atzenprug.
di der red zeug sint mit irn insigeln. der brief ist geben zu mainberch. nach christes geburd
dreutzehen hundert jar dar nach in dem fumf vnd viertzgisten jar an sand gerigen tag.
ich jans iohans sun von waydhofen vergich offenleich vnd tuen chunt allen leuten an disem prief die nu lebent oder her
nach chuftig sint daz ich mit verdachtem muet ze der zeit do ich iz wol getuen moht recht vnd redleich vnd ledichleich
nach meinem tod geschaft han vnd gegeben dem erbern herren probst seyfriden vnd dem covent sant georgens
gotzhaus ze hertzogenwùrch den hof ze glesperch, mit allen den czehenten di von alter dor in gehornt der mein erchauftz
guet ist vnd von dem egenanten gotzhaus ze lehen han also weschaidenleich daz si mich darumb wegnat habent
vnd alle iar die vorgenanten czehent die ich nach genaden von in westen scholt vmb ayn genanten dienst lazzen haben vmb
zwen mut chorns vnd vmb zwen mutt habern di ich richten vnd fuern schol in iren chosten ze ragtz an sand michels
tag vnd vmb zway phunt wienner phennig an sand symons tag vnd nicht mer. wer awer daz ich den selben dienst an
den egenanten tegen versezze vnd nicht verricht so schol ich selb oder zwen ander darum laisten vnd in varn mit
zwayn phertten in ayn gasthaus ze ragtz wan mich der probst vodert vnd do in ligen vnd laisten als recht ist
in dem lant ze osterreich vnd nicht auz chomen ist wert don der probst vnd der conuent dienstz vnd schadens
der in dor auf get gericht vnd gewert iz schol auch der vorgenant probst vnd der couent nach meinem tod
mir vnd mein vodern vmb den vorgenanten hof vnd zehent ayn ewigen iartag wegen mit vigili mit
selmesse vnd mit andern gueten dingen als seu gewanhait habent. ich schol auch auz dem egenanten czehent nichtes
nicht versetzen noch verchaufen an ier wizzen vnd an iern willen tet ich dez nicht so pin ich gevallen von allen
meinen rechten die ich an dem vorgenanten czehent han an allen chrieg vnd an alle wider red. daz lub ich pei meinen
trewen. daz die red vnd die wandlung staet vnd vntzeprochen weleib gib ich vorgenanter ians johans sun
von waydhofen dem egenanten probst seifriden vnd dem conuent ze hertzogenwuerch disen prief
versigelt ze aynem offen verchunt mit meinem anhangunden insigel vnd ze ayner bezzern sicherhait mit der
erbern herren insigel hern chuenracz ze den tzeiten techencz ze chrems vnd mit hern ortolfs dez topler
ze den tzeiten pharrer ze ragtz die diser sach czeug sint mit ieren anhangunden insigeln. der prief
ist gegeben nach christs gewuerde dreuczehen hundert iar dar nach in dem fumf vnd vierczigisten iar
an dem hevligen aufart tag.
ich chadolt von sitigendorf, vnd ich stephan di czeit veltrichter vnd vnser hausvrowen
vnd vnser erben. veriehen mit disem brief vnd tven chvnt allen den die in lesent oder hoerent
lesen. daz wier vns vnverschaidenleich mit vnsern trewen verpinden vnd verhaizzen mit den punden
di hernach geschribn stent. daz wier dem erbern herren abbt chvnraten, vnd der samnvng
seines conventz ze malchenstorf aller iarichleich an sand mychels tag raichen vnd dienen schullen
ein pfvnt newr pfennig wienner mvnz vnd an dem dritten iar, zwai pfunt der selben mvnz, vnd
vier metzen habern, zwo gens vier huener vier chaes vnd schullen auch leiden an ierer
weinfuer als ander dez gotshauses holden. vnd schulln auch irem amtmann ze straiczenstorf
raichen alle weinachten fumf pfennig ze hochzeit pfennig vnverczigen dez hertzogen vnd dez vogtes
rechten. als di mit alter gewonhait her chomen sind, auf vnser mvl ze sytigendorf di
weilen gewesen ist vlreichs dez raiden. vnd swelchs jars wier den vorgnanten dienst versaezzen
vnd ze rechtem egnanten tag nicht gegebn wuerd. so hat sich die vorgnant mul dem egnanten
gotzhaus ledichleich veruallen vnd schullen wier alle vnser recht dor an verloren haben an allen chrieg
vnd wider red. vnser vnd aller vnser erben, vnd wo wier vns dor an vergaezzen vnd in chrieg dor
an taeten. so schulln vnser herren vnd voegt von chvnring wie die dan genant sind dem
egnanten gotzhaus die offt gnanten mul vogten vnd schierm fuer alln chrieg. wier dienen in auch
von der mul sechczk ayr. vnd daz di red alle furbaz staet vnd vnzebrochen beleib dez geben
wier zv einem sichern vrchund disen brief versigelten mit vnser vor gnanter chadoltz vnd stephans
anhangunden insigeln. dar zve durch pezzer sicherhait haben wier gepeten vnser gnaedig herren
hern jansen von chvnring vnd hern leutolden von chvnring daz si ire insigel zu einem zeug
der sach an den brief gehangen habent. der brief ist gegeben an sand cholmans tag do man
von christi gepurd zalt dreuczehen hvndert jar dar nach in dem fvmf vnd vierczkistem jar.
ich hainreich der svmeravwer von hochenberch vergich vnd tuen chvnt allen den dev den prief an sehent lesent
oder horent lesen. die nv lebent vnd her nach chvnftig sint. daz ich mit meiner hausvrovn vron margreten gueten
willen vnd mit gvnst aller vnser erben ze der zeit do wier ez wol getuen machten ze chauffen haben
gegeben ein halbez lehen datz obern merching vnd daz selb halb lehen dient alle jar an sand mychels tag
drey schilling phening wienner mvnizze, vnd aecht phening fuer ain gans vnd fuer zway heribst hvener vnd aecht
phening fuer zway vaschanch hvener. vnd ze weichnachten vnd ze ostern vnd ze phingsten stet zechen ches
oder ie fuer der ches vier phening. daz wir e gechauffet haben vmb vnser aygenhaft guet von hainreichen
von svmeraw, vnd viertzehen phenning geltz auf vberlent do selbs die man avch dient an sand michelstag
daz vnser recht vreies aygen gewesen ist. dem erbern gotzhaus des gueten herren sand georgen ze herzogenburch
besunderleich den choerherren auf ier oblay vmb viertzehen phvnd vnd vmb sechzig phenn.
wienner mvnizz. der wier redleich vnd recht gewert vnd verricht sein. daz sev furbaz daz vorbenant guet
schullen inne haben mit allen dem recht vnd nvtz als ez vnser vodern vnd wier selben her haben pracht,
allen iren frum do mit schaffen als mit anderem ierem aigen an allen ierresal ez sei gestift oder
vngestift versuecht oder vnversuecht ze velde vnd ze dorffe. dor vber ze pezzer sicherhait setze wier vns
ich vorgeschribner hainreich der svmerawer vnd ich margret sein hausvrowe vnd vnser paider erben
dem ebenanten gotshaus vnd der samnvng ze hertzogenburch ze rechtem scherm vnd gwer fuer
alle ansprach als aigens recht ist in dem lant ze osterrich. waz sev dor uber schaden nemen mit
recht an dem vorgenanten guet den schullen wier in wider chern an alle widerred vnd schullen
sev den haben auf vns vnd auf allen dem vnd wier haben vnd lazzen in osterreich. daz dev red
vnd die wandlung vnzeprochen beleib dor vber gib ich vorgenanter hainreich der svmerawer dem vorgenanten
gotshaus vnd den chorherren ze hertzogenburch den prief ze einem gezevge vnd ze einer staetichait
der sache versigelt vnd bestaetet mit meinem insigel vnd sint des gezevgen. her stephan von hochenberch
mit seinem insigel, vnd mit stephans, stephan guetmans svn von holnburch meiner hausvrovn
prueder insigel. vnd ander erber levt den dev sach wol chvnt ist. der prief ist gegeben noch
christes gepuert vber drevzehen hvndert jar dar nach in dem fvmf vnd viertzgisten jar
an sand merten tag.
ich ciruas haydleins sun von la. vergich vnd tun chunt mit disem brief allen den die in lesent oder
horent lesen die nu lebent vnd hernach chunftich sint. das ich mit gunst vnd mit guten willen meiner
erben mit wol wedachtem muet vnd mit veraintem rat meiner pesten frevnt zu der zeit do wir iz wol
getun mochten, vnd auch mit meins perchmaister hant pyligreims des flotzer. recht vnd redleich geben han
meinem bruder stephfan dem chorherren zu hertzogenburch zu einer pesserung seiner phruent ain
phunt wienner phenninge geltes purchrechtes. auf der vberteurunge meins halben jeuch weingarten, leit
in der odengrueb ze nevnburch ze nächst jansen weingarten der ernstinne sun. vnd do man alle iar von
dient ain emmer weins ze rechtem perchrecht vnd drei helbling ze voitrecht. vnd ain phunt geltes ze
vberzins vnd nicht mer. also weschaidenleich. das ich oder mein erben oder swer das vorgenant halbes jeuch
weingarten nach mir wesitzet. im das egenant phunt wienner phenning geltes purchrehtes furbaz alle iar
do von dien suln an sand mertens tag. vntzen an sein tod. mit alle dem nutze vnd den rechten als ander
purhreht dienst reht ist in dem lande ze osterreich. vnd haben auch wir reht vnd vreybal das vorgenant
phunt geltes purchrehtes ab ze chauffen welhes iares wir mugen oder wellen. nuer mit ainem andern
phunt geltes. mit acht phunten hauptguets. auf ein erbe das als guet vnd als wol gelegen sei als auf
dem vorgenanten mein halben jeuch weingarten. vnd pin auch ich vorgenanter ciruas vnd mein
erben vnuerschaidenleich des egenanten phunt geltes purchrehtes meins bruder stephfans reht
gewer vnd scherm fuer alle ansprach als purchrehts reht ist vnd des landes reht in osterreich.
vnd swenne das ist das mein bruder stephfan stirbet. so sol das egenant phunt geltes purchrehtes
den erbern chorherren gemain der convent ze hertzogenburch gevallen in ir oblay. meinem
bruder stephfan vnd allen vnsern vodern seln ze hilfe vnd ze trost. vmb ain ewigen jartach den
vns die chorherren alle iar nach meins bruder tod wegen suln mit vigilie mit selmesse nach irs
ordens gewonhait. vnd swenne di chorherren des nicht taeten vnd also nicht wegiengen als
vorbenant ist so suln wir vns des selben phunt geltes wider vnderwinden an allen chrieg.
vnd suln das geben auf ein ander gotshaus wo wir hin wellen an allen irsale. vnd das disew
sach furbas also stet gants vnd vntzerbrochen weleib. vnd swenne ich vorgenanter ciruas selber
nicht aigens insigels enhan. dor vber zu einem worn vrchund gib ich disen prief versigilt mit
meins perchmaister insigil pyligreims des floetzer, vnd mit meins ochem insigil symons des chelner.
daz ich gepeten han daz sew diser sach zeuch sein mit irn insigiln. der prief ist geben nach
christ purd dreutzehen hundert jar dar nach in dem sechs vnd virtzigistem jar an dem
weihnacht abent.
ich jordan vnd ich mert sein prueder, otten sven dez tzehentnaer datz ragtz veriehen vnd tvn chvnt allen den die disen prief
sehent oder hoerent lesen daz wier ain ansprach haben gehabt gegen dem zehenthof ze raktz vnd allen den zehenten
dev von alter dar in gehoerent des heyligen herren sand goerigen gotzhaus ze hertzogenburch. di selben ansprach
vnd di recht di wier dar an scholten gehabt haben, di hab wier vnuerschaidenleich vnd aller sacch gesatzt an den erbarn
herren hern weychart von winchel, also beschaidenlich, waz der dar vmb spraech zwischen vns vnd dem vorgenanten
gotzhaus vmb alle sach daz scholt wier staet haben. do sprach der vorgenant herr her weychart von winchel
daz wier vorgenant zwen pruder ich jordan vnd ich mert zv dem ersten auf gaben dem erbern herren probst
seyfrid alle di ansprach vnd di recht der wier iahen an dem vorgenanten zehenthof vnd den zehent di von
alter dor in gehoerent. do gab ich vorgenanter jordan auf dem erbern herren probst seyfrid mein tayl vnd alle di ansprach
di ich het hintz dem vorgenanten zehenthof vnd ich mert gab auf dem vorgenanten probst seyfrid mein tayl vnd meines
pruder hern chvnratz tayl dez pharrer datz eybenstayn der mier seinen tayl het aufgegeben ledichleich vor dem erbern herren hern weychart
von winchel vnd vor andern erbarn leuten also beschaidenlich daz wier hin fur ebichleich dhain chrieg noch dhain ansprach
noch dhain recht gegen dem vorgenanten zehenthof vnd zehent, di dor in gehoerent nicht haben noch suechen schullen. vnd daz dem
gotzhaus vnd der samnung dez heyligen herren sand goerigen datz hertzogenburch disev red staet vnd vnzeprochen beleib daz lob
wier mit vnsern trewen vnd wann wier aigens insigel nicht haben wier vorgenant jordan vnd mert so verpinten wier vns vnder
vnsers genaedigen herren hern weychart von winchel insigel der diser sach vertaydinger zwischen vnser gebesen ist, staet vnd vnzeprochen
behalten als vor verschriben ist. vnd dar vber zv einer pezzern sicherhait sint der sacch gezeug der erbar man gotfrid der
plespergaer mit seinem anhangunden insigel vnd der erber man utz purgraf datz ritschaw mit seinem anhangunden insigel
vnd ander erber leut genueg den di sacch wol chunt ist. der prief ist gegeben do man zalt von christi gepurd
drevzehen hundert dar nach in dem secchs vnd vierczgisten iar an sand oswaldi tag.
wier probst seifrid vnd der convent von hertzogenburch veriehen
offenbar mit disem brief den weingarten vnd den halben povmgarten
vnd her jans von nuzdorf dem got genad hintz nuzdorf dem gotshaus
geschafft hat vmb ein ewige mess alle samtztag da ze sprechen
seiner sel ze trost vnd allen seinen vodern selen, dar zue wier vns mit samt
dem pfarrer den wier dar setzen verpunden vnd verhaizzen haben. also
daz di mess da gesprochen werd an dem samcztag oder in der wochen
dar nach ob di an dem samcztag nicht mochte gesprochen werden an gevaer.
vnd welcher pfarrer dez dor vber nicht taet. vnd ob hern jansen vreunt
daz an vns pringen, daz schulln wier ernstlich wenden geschaech dez
dor vber nicht dann mugen si an alle widered di vorgenante paide guet
ledichleich geben wo si hin wellnt. dar vber zu einem vrchun diser sache
gebn wier disen prief versigelten mit vnsern anhangunden insigeln. der prief
ist gegeben ze phingsten nach dreutzechn hvndert jaren von christi
gepuerd in dem sechs vnd vierczkistem jar.
ich dietmar der rat vnd ich chunegunt sein hausvrowe. veriehen offenleich mit disem prief vnd tuen chunt allen den di in sehent
lesent oder hoerent lesen, di nv lebent vnd hernach chunftich werdent. daz wir mit verdachtem muet vnd mit aller vnser erben
guetleichem willen, zder ceit do wier iz wol getuen machten. haben hingegeben vnsers rechten aygens ein lehen daz gelegen ist
dacz hausdorf in chuliber pharr mit alle dev vnd dar zve gehoert zu veld zu dorff zu holcz zu wismad. wi so daz genant ist
gestift oder vngestift versuecht oder vnversuecht. also hab wier iz gegeben wrowen gedrauten der czichinn vnd iern erben
vmb sechs vnd dreizich phunt phenning gemainer wienner minzz, der sev vns zway vnd zwainczich phunt wienner phenning
gericht vnd gewert habent. vnd auch sev daz vorgenant guet inn haben schulln. von vnser vrowen tag zder liechtmiss
der da hin ist vber drev jar. geb wier ier oder iern erben dev zway vnd zwainczich phunt phenning nicht zden zwain vnser
vrowen taegen zder liechtmiss dev schierist choement. welicher iz vnder den zwain taegen wer. vergieng sich auer der lestt
tag. vnd wier sev nicht enberten, so sol iz ier sein vnd ierr erben. als vor geschoben stet. wer daz daz guet des diensts nicht tragen
mucht, als wier in gesait haben, zwen mutt trayds ainn choerens ain habern chuliber mazze. sechczehen chuliber ches. der ches
sol sechzehen wert sein. zwo gens, acht hvener. gieng auer ier oder iern erben an dem vorgenanten dienst icht ab. daz sein
daz guet nicht tragen mucht. daz si oder ir erben gesagen muchten daz schull wier in wider chern. wer daz sich di
vorgenanten taeg vergiengen. daz wier sev der vorgenanten phenning nicht richten. so schuln sev vns herzue geben vierczehen
phunt wienner phenning. so habent sev vns sechs vnd dreizich phunt phenning verricht. wann wier in pesteten, daz vorgenant
guet. da sev stet genueg an habent. ee schulln sev vns nicht geben. so schul wier auch des vorgenanten guets ier scherm vnd
ier gewer sein, fuer all ansprach als saczzs vnd chaufsrecht ist vnd gwanhait in dem lant ze osterreich. nemon sev dar uber
chainerlay schaden welicherlay schaden daz wer an dem vorgenanten guet daz schuln sev haben auf vns vnd auf alle dem guet
daz wier haben in dem lant zu osterreich. vnd daz daz als stet vnd vnczeprochen beleib. dar vber gib ich vorgenanter
dietmar der rat disen prief versigelten mit meim anhangunden insygel. vnd mit meins svns insygel chunrats des rats
vnd mit meins aydems insygel goergeins von gaeczeinsdorf. sein sind auch zeug, her cholman von rammsenpach, vnd peter
der rat mein prueder mit iern anhangunden insigeln. der prief ist gegeben da man zalt von christes gepuerd tausent
jar drev hundert jar. darnach indem sechs vnd vierzigisten jar an vnser vrowen tag zder liechtmiss.
ich wernhart von nuzdorf vnd ich elspet sein hausvrow vnd vnser erben. veriehen mit disem brief vnd tvn chvnt allen
den die in sehent oder horent lesen. daz wier mit gesamter hant mit willn vnd gunst aller vnser erben mit rat vnser nasten vnd pesten
vrevnt zu der zeit do wier iz wol getvn mochten. dem ersamen herren hern jorgen pfarrer di tzeit ze nuzdorf ze sand juhans vnd seinen
nachomen recht vnd redleich verchouffet vnd gegeben haben vnsers rechten vreien aigens zehen schilling geltes vnd aindlefthalben phenninch wienner
mvnz auf den guetern di hernach genant sind, vmb achtzechen pfunt pfennig der wier gar vnd gaentzleich gewert sein. jacob der pekch
dient von einem povmgarten dreizk pfennig an sand jorgen tag vnd dreiz pfennig an sand merten tag. vnd peter der flaschakcher
von seiner hofstat sechczk pfennig an sand merten tag, vnd ein vaschanch hven. herman gundel von seiner hofstat fumfczk pfennig an
sand merten tag, vnd ein vaschanch hven. vnd nicla von merkching von seinem weinzuerlgerichte sibenthalbn vnd sibenczk pfennig
an sand michels tag vnd fridel von neusidel von einem povmgarten zwen vnd dreizk pfennig an sand merten tag vnd von
chrautlanten in oberndorffer owe vier vnd zwainczk pfennig an sand michels tag. di hie verschriben guet vnd gult ze veld vnd ze dorff versuecht
vnd vnversuecht gestifft vnd vngestifft haben wier dem vorgnanten gotshaus ze nuzdorf ledichleich verchovfft vnd gegeben mit alln den rechten
vnd wier deu selben in rechter aigens gewer her pracht vnd gehabt haben mit nutz vnd mit gewer. vns hat auch der vorgnant her jorg
mit rat willen vnd gunst des erbern herren probst seifrides vnd des conuents von hertzogenburch di beschaiden getan. ist daz
wier dem egnanten gotshaus ze nuzdorf von sand jorgen tag der schirist chumt inner zwain iaren als guet vnd als vil geltes als
vorgnant ist oder ob wier dem offt gnanten gotshaus geben achtzechn pfunt wienner pfenning vmb andre gult ze chovffen so ist vnser egnantes
guet vnd gult wider vnser ledichleich als vor an alle wider red. geschaech dez dor vber in der selben tzeit nicht so bestet der chovf dem gotshaus
hin fuer ewichleich. daz wier noch vnser erben furbaz dhain recht noch dhain ansprach nimmermer gehaben schullen. vnd sein auch wier
ditz guetes des gotshauses rechter scherm vnd gewer als aigens recht vnd gewohnhait in dem land ze osterreich. vnd schol daz
gotzhaus den scherm haben auf vns vnd auf alle deu vnd wier haben wand wier im fuer allen schaden sprechen ditz scherms. wir sein auch ditz
guetes dez gotshauses vogt. iz waer dann als vil daz wier dem guet wolden ze swaer sein mit der vogtai, so mag dez gotshauses
lehenherr ein probst von hertzogenburch oder der pfarrer ze nuzdorf wie di dann genant sind in ze einem vogt vber daz guet nemen wen
si wellent an alle vnser widered. daz dem offt genanten gotshaus di hie verschriben sache furbaz also staet vnd vnzebrochen beleib dez gib ich
vorgnanter wernhart zv einem vrchun disen brief versigelten mit meinem insigel. dar zve durch pezzer sicher - hait sind der sache gezeug mit
iren insigeln wernhart der druchsaecz von oeczenstorf mein swager. stephan, vnd pilgreim der flemminch mein nast vreunt. daz ist
geschechen vnd der brief gegeben an dem palm tag. do man von christi gepurd zalt dreuczechen hundert jar dar
nach in dem sechs vnd vierczkisten jar.
ich symon der wechsler puriger ze tuln vnd ich wentel sein hausfrow vnd vnser erben veriehen vnd tuen chvnt allen den die
disen prief an sechent oder horent lesen die nv lebent vnd hernach chvnftich werdent, daz wir mit guetem willen vnd mit wol verdachtem
muet vnd rat vnser pesten frevnt vnd mit gueter gvnst aller vnser erben vnd mit gesampter hant zue der zeit do wir iz wol moechten
getvn, geben vnd machen dem erbern herren dem probst hintz hertzogenburch vnd sinem goteshaus auf vnsern drin heusern die wir
haben ze tuln vnd gelegen sint in der chram gazzen vnd geraint sint an stephans des sporrer haus ze nachst ain halbes phvnt geltes
wienner pfenninge die ee gelegen sint auf der vischamvnder haus daz nu nachim der lud ze tullen inne hat vnd daz egenant halp phvnt
geltes haben wir dem vorgenanten probst hintz hertzogenburch vnd sinem goteshaus gegeben vnd gemacht vf vnsern egeschriben drin hevssern
mit vnsers genedigen grvntherren willen hern hainriches des techentz zue den zeiten ertzpriester vnd pharrer ze tuln der vnser dreier
heuser ze den zeiten rechter grvnt herre waz wan seu im vnd sinem gotes haus dinent aller ierigleich dreutzechenthalben wienner phenninge
ze grvntrecht vnd nicht mer an dem prechemtag vnd stephannen dem sporrer zwelife pfenninge ze purchrecht an sant mychels tag auch
der vorgenanten mvnizze. vnd daz vor geschriben halp phvnt geltes haben wir verschriben vnd gemacht auf vnsereu dreu heusser auf daz
chloster hintz hertzogenburch also mit ausgenomner vnd beschaidner red wenne wir in ein ander halbez phvnt geltes chovffen des seu
selber stifter vnd storer sein als anders yres aygens. so schol das oft genant halp phvnt geltes ab vnsern drin heussern ledich vnd vrei worden
sein an allen chrieg vnd irrvng. alle die weil dez nicht geschicht so schullen wirz dem oft genanten chloster hintz hertzogenburch dienen aller
ierigleich an sand jorigen tag als purchrechts recht ist vnd gewonhait in dem lande in osterreich. vnd loben in daz ze laisten mit vnsern trewen
an aytes stat. vnd schullen is dennoch haben auf allem vnserm guet vnd ich symon der wechsler vnd mein erben haben in dem lande in osterreich. vnd daz
diseu red also stet vnd vnverchert beleibe des gib ich dem probst von hertzogenburch vnd sinem goteshovs disen offen prief ze vrchunde vnd zu einem
waren gezeug diser sache versigelten mit meinem aygen anhangunden insigel. vnd ist dennoch dar zue gezeuge an dem prief mit seinem insigel
der erber vnd der wirdig herre her hainreich der techent pharrer ze tuln vnd her franciscus puriger ze tuln auch mit sinem insigel die ich
paide vleizichleich darumbe gepeten han. diser prief ist geben ze tuln do man zalt von christes gepurt dreutzechen hvndert jar vnd
in dem syben vnd viertzigisten iar dez negsten fritags nach aller heiligen tag. ich stephan von nvzdorf vergich vnd tvon chund allen lewten
mit disem prief. daz ich dem gveten herren sand johans
gen nuzdorf gegeben han di aygenschaft an dem hof
der gehaizzen ist daz staenhaus zve einem sel geret mier vnd
meiner vodern. vnd do man von dienen schol alle iar an sand
michels tag vier phenning wer den selben hof inne hat. vnd
gib auch des dem gveten herren sand johans vnd seinem chapplan
disen prief versiglt mit meinem aygen anhangunden
insigel. der prief ist gegeben noch christi gepord vber
drevtzehen hvndert iar dar nach in dem echt vnd vierzkistn
iar des nochsten svntages noch astern. ich weychart von topel hofrichter in osterreich vergich vnd tuen chunt mit disem prief daz
fuer mich chom der geystleich herr probst seyfrid ze hertzogenburch da ich in dem
hoftayding sas am rechten vnd chlagt hintz wernharten dem truchsetzen von vetzesdorf
vmb zehen phennig gelts purchrechts die er im dienn scholt vnd seim gotshavs von den
guetern die gelegen sint ze chueffarn vnd ain phunt gelts selgerets daz man im alle iar
dient an sand merten tag alz sein prief sagent die er dar vber hat. da chom wernhart
der truchsetzt fuer recht mit vorsprechen vnd gach. er dient von den vorgenanten guetern
ze chueffarn zehen phenning gelts purchrechts dem gotshavs ze hertzogenburch vnd niemt nicht
mer. da pat probst seyfrid awer vragen waz nue recht wer seit er der zehen phenning
purchrets gach vnd des phunts gelts selgerets nicht engech. da ertailten im die
lantherren vnd geviel im auch mit vrag vnd mit vrtail vor mir in dem rechtn seyt sein
prief sait vmb daz phunt gelts selgerets er schull ims vnd seim gotshaus fuerbaz
dienen ze rechten tegen alz sein prief sagent. mit vrchund des priefs der gebn
ist ze wienn am mittichn nach pfingsten anno domini mccc quadragesimo nono.
ich dyetel der sybenhierter vnd alle mein erben, wier vergehen offenlichen an dem brief, vnd tuen chunt
allen den. die in sehent oder horent lesen. die nv sint vnd hernach chvmftig werdent. daz ich mich mit
wolverdachtem muet vnd nach rat aller meiner pesten vrevnde. aller der ansprach vnd aller der recht
der ich iach. vnd dev ich scholt haben, an dem hof datz etzlesperg. vnd an alle dev vnd dar zv gehort, swie
daz genant ist. der dez gotzhaus sand gorgen ze hertzogenburch rechtes aygen ist. der selben recht aller
han ich mich gaenczlich recht vnd redlich verczigen mit guetleichem willen vnd pin derselben egenanten
ansprach aller willichlichen aller sach gegangen hinder den erbern geystlichen herren. probst
seyfriden. zv den zeiten probst des vorbenanten gotzhaus ze hertzogenburch. also daz er sich dar vm ervarn
schol an meynn vrevnden. vnd an den vmmesaetzen waz er dar nach danne taet dez vil oder wenig
waer oder gar nichtes ist. dez schol mich allez wol genuegen. vnd schol auch ich hinfuer ewichlichen
chain ansprach auf den vorbenanten hof datz aetzelsperg nicht habn. daz lob ich allez staet zehabn
mit meinen trewen an aydes stat. vnd gib im dar vm den brief zv aim offenn sichtigen vrchvnd
besigelten mit meym anhangunden insigel. vnd zv ainer pezzern sicherhait han ich gepeten
meynn herren zv der zeyt. hern vlreychen den strevnn. der der sache vertaydinger gewesen ist
vnd meynn oehemen hainreichen den olachter vnd otten sein svn, daz si der sach getzevg sint
mit iern anhangunden insigeln. gegebn nach christi gepuerd dreytzehen hvndert jar dar
nach in dem nevn vnd viertzigisten jar. des naesten phinstages nach vnser
vrowen tag zv der liechtmesse.
ich wernhart von nuzdorf vnd mein hausfraw vnd all vnser erben veriehen vnd tuen chunt
alle den di disen prief lesent sehent oder hoerent lesen, daz ich mit verdochtem muet
und mit gutem willen aller meiner erben verchauft han sibenczehen schilling phennig
geltz dev do gelegen sind datz dem wueningz dev mein mueter fraw agnes geschaft het
dem gotzhaus ze nuzdorf dez gueten herren sand johans. daz man ir alle ierichleich an irem
iartag scholt chauffen vier phunt prat vm zway phunt phenning alz ier gescheft prief
sagt. wider dev vorgenanten gult han ich geben sand johans gotzhaus ze nuzdorf oder wer
pharrer do ist. ander sibenzehen schilling phenning geltz dev do gelegen sind ze nuzdorf
auf zwayn holden. auf alpharten dem schuester vnd auf otten in dem newn haus, daz
mein vreyez aygen ist gewesen, mit alle den nuczen vnd mit alle dem rechten vnd ichz
vnd mein vodern her haben pracht. also beschaidenleich. wer dez gotzhaus phleger oder pharrer
ist ze nuzdorf daz er alle sein frum mit den holden schol schaffen an all ierrung. vnd
schol auch allez daz von der vorgenanten gult pegen, daz der alt gescheft prief sagt. wer
aber daz im abgieng an der egenanten gult von welicher lay sachen sich daz vuegt
so schol er mit andern vbrigen wandeln noch vnserm rat. vnd schol auch ich der vorgenant
wernhart vnd all mein erben dez selben guetez dez pharrer von nuzdorf vogt sein vnd
rechter scherm fur all ansprach an gfer. vnd an dez pharrer schaden von nuzdorf
vnd schullen auch mir di vorgenanten holden alle ierichleich dienen zway vogt huener
oder zwen phenning vur ein huen. vnd lob auch ich mit meinen trewen allez daz staet
vnd vnzebrochen behalden waz vor geschriben stet an disem prief. vnd dar vber gib
ich vorgenanter wernhart dem pharrer von nuzdorf vnd dem gotzhaus disen prief
versiglt mit meinem aygen anhangundn insigl. vnd sind der sach zeug
chuenrad von freuntzhausen. pilgreim der fleminch. wolfker der reicholzperger
mit ier aller insigl. der prief ist geben nach christi gepuerd vber drevzehen
hundert iar dar nach in dem newn vnd vierczgisten jar an sand agnesen tag.
ich wernhart von nuzdorf vnd mein hausfraw vnd all vnser erben veriehen vnd tven chunt
alle den di disen prief lesent sehent oder hoerent lesen. daz ich mit guetem willen vnd mit
gunst meiner erben verchauft han siben schilling phenning geltz. vnd zehen phenning
geltz. der selben gult sind gelegen ze nuzdorf hinter dem haus auf einem viertael eins
weingarten sechz emmer weins oder ein halbez phunt phenning daz mein vreyes aygen ist
gewesen. vnd zehen vnd drey schilling phenning geltz wienner munizz. di do gelegen sind pey
der hor prukk auf chraut gerten daz mein rechtz purchrecht ist gewesen, vnd ist auch her
choemen von meinem vater hern wernharten dem got genad. von dem ich alle ierichleich
gedient han vier phenning in den pruelhof. di vorgeschriben gult han ich verchauft dem
erbern man hern joerigen ze den zeiten pharrer ze nuzdorf vnd sand johans gotshaus
vm aindlef phunt phenning wienner munizz. der ich gentzleich gewert pin mit alle
dem nucz vnd mit alle den rechten vnd ich iz vnd mein vodern haben gehabt
daz er alle seinen frum domit schaffen schol an allen chrieg vnd an alle irrung.
vnd pin auch ich vnd alle mein erben der egenanten gult des pharrer von nuzdorf
vnd seins gotzhaus rechter scherm vnd gwer fur alle ansprach. der aber
daz der vorgenant pharrer an der selben guet chain schaden nem mit recht den
schol ich im ablegen an allen chrieg vnd schol auch den selben schaden haben auf alle
dem guet daz ich han in osterreich daz lob ich im mit meinen trewn. allez stet vnd
vnczebrochen behalten vnd dor vber ze einer pezzern sicherhait gib ich im disen
prief versigelt mit meinem aygen anhangunden insigel. vnd sind gezeug
chvenrat von frewntzhausen. wolfker der reicholzperger. pilgreim der flemminch
mit ir aller insigel. vnd sind auch di vorgenanten aindlef phunt her choemen
von hern wernharten dem got genad. der prief ist geben noch christi gepuerd
vber drevczehen hundert iar. dor nach in dem newn vnd vierczgisten iar
an sand agnesen tag.
ich wernhart von nvsdorf vnd mein erben, vnd ich chvnrad von vreuntzhausen vnd ich wolfker der reichilsperger
vnd ich ffoelkel von goezcestorf vnd ich leb, hern lebn svn von vreuntzhausen vnd all vnser erben. wier veriehen oeffenlich
an disem prief alln den diev in lesen oder hoerent lesen. daz wir mit wol verdachtem mvet vnd noch rat vnser
vreund zcu der zceit do wir iz wol getuen mochten ze chovffen habn gegebn vnsers rechten freizz aigens daz vns
anerstorben ist von vnserr rechten mvemen vron margarethen von prunn der got gnade zechen schilling gelts
diev man dient all iar an sand mychahels tag. vnd leit ovch daz vor gnante gelt ze chvefarn auf einem lehen,
dar auf gesessen ist rveger an dem ortt. daz vor gnante gelt als iz do gelegen ist vnd als wir iz in
aigens gewer her pracht haben vnd vraw vron margarethe von der vns iz ist ledich worden, also hab wir iz gebn
an all irrung vnserr erben den erbern chorhern vnd der samnung dez conuents sand goergen gotshaus
ze herzcogenburch auf ir oblai an dreisk vm suebnzcehent halb pfunt wienner phenning der siev vns schon
gewert habnt zcu rechten taegn vnd sein ovch wir der vor gnanten gueld wir vor gnanten fuenf ir scherm vnd
gewer vor allen anspruch als landes recht in oesterreich ist. naemen auer sich daran chainen schaden mit rechte
den schull wir in ab legen an allen chrieg vnd schullen siev daz habn datz vns vnd auf dem guet daz
wir yndert habn in dem lant ze oestereich oder lasen mit vnserm guetleichen willen wir sein lebnting oder
tot. daz verhaiss wir in ich vor gnanter wernhart vnd chvnrad vnd wolfker vnd ffoelkel vnd leb von
vreuntzhausen mit vnsern treuwen an alles geuaer. zcu einer pesser sicherhait vnd waren gezceug der sach
geb wir im disen prief versigelt mit vnser vorgnanten anhangunden ingesigele. der prief ist gegebn
do man zcalt noch gots gepuerd drevzcehen hundert iar dar nach in dem ffvnfzcigsten iar an sand
margarethen tag.
ich weygel von teyau vergich offenleich vnd tun chund allen den di disen prief sehent horen oder lesen di nu lebent vnd hernach chumftig sind
daz ich vnd all mein erben den halben czehent hof ze teyau vnd all di zehent halb di von alter dar in gehoernt di ich gechauft het
wider stephan den rausch vnd di der vorgenant rausch gechauft het wider gilign mit allen den rechten vnd nutzen vnd ich sev
vnd mein vorgenant geber von sand joerigen gotzhaus ze hertzogenwurch gehabt haben alz di vrchund sagt die wier dar vber heten
nach rat meiner pesten vreund ze der zeit da ichz wol getuen mocht recht vnd
redleich verchauft han dem erbern gaistlaichen hern
probst seyfriden vnd der samnung gemainchleich sand joerign gotzhaus ze hertzogenwurch vmb fierczig phund wienner phenning
der ich ganz vnd gar gericht vnd gebert pin den egenanten halben zehenthof vnd all di zehent halb di dar zu gehornt mit alln
nueczen vnd rechten vnd gewonhait di von alter dor auf gewesen sind wesuecht
vnd vnbesuecht wie si genant sind han ich vnd
all mein erben dem obgenanten gotzhaus gegeben fuer ein ledich guet vnuerchumbert an allen steten ze versetzen vnd zu verchaufen
allen ieren frumen damit ze schaffen wi in daz aller pest fuegt an all mein vnd meiner vreund hindrung vnd irsal. ich
vorgenanter weygel pin des obgenanten zehenthofz vnd der zehent di dar zu
gehorent des obgenanten gotzhaus rechter scherm
vnd geber fuer alle ansprach. wen ich aygens insigels nicht enhan so han ich gepeten mein genedigen hern hern albrechten
von puechaim den obristen trugsetzen in oestereich daz er in daz scherm vnd pestet, daz hat er getan durich meiner pet willen.
daz disev vorgeschriben sach staet vnd vntzebrochen beleib dar vber gib ich dem ob genanten hern dem probst vnd dem
gotzhaus ze hertzogenwurch disen prief versigelten mit des erbern hern hern albers von puechaim des obristen druchsetzen
in oestereich anhangundem insigel vnd mit hern eberhartz des hauser insigel vnd mit hern andre des fueschz ze den zeiten
purgraf ze litschav vnd mit hern otten des pochfuezz insigel ze den zeiten richter ze teyau di irev insigel an disen prief
gehangen haben zu einer barn ganczen gezeugnuez der vorgeschriben sach. daz geschach nach christes gepuert drevtzehen hundert
iar vnd darnach in dem ain vnd fuemfzigistem iar an sand wlrechs tag.
ich leutolt von tya vergich offenleich vnd tun chunt allen den die disen brief lesent oder horent lesen die nv lebent
vnd hernach chvnftich sint. daz ich nach rat meiner pesten freunde den halben zehenthof ze tya vnd alle
zehent halbe die von alter dar in gehorent die mein prueder haydenreich von tya von sant jorgen gotzhaus
ze herczogenburch hiet vnd sie seinen chinden lie recht vnd redleich verchauft han durch recht notturft meines vor
gnanten prueder chinder wand sie ir vater in grozzer gelt gelazzen hiet dem erbern geistleichen herren probst seyfriden
vnd der samnunge gemainchleichen sant jorgen gotshaus ze herczogenburch vmbe fumfczich phunt wienner
pheninge der sie mich vnd meins vorgenanten prueder chinder gancz vnd gar gericht vnd gewert habent. den
vorgenanten halben hof han ich vnd meins prueder chinde gegeben dem egenanten herren dem probst vnd der samnunge
gemainchleichen ze herczogenburch mit allen nuczen vnd rechten vnd mit aller gewonhait die von alter dar auf
gewesen sint besuecht vnd vnbesuecht swie sie genant sint fur ain lediges vnuerchumerts guet an allen steten. vnd dar
vmbe daz meins vorgenanten prueder chinder noch ander erben chain ansprache noch chain recht an dem vorgenanten
halben hof habent. wand er in ganz vnd gar vergolten ist. vnd meins prueder gelt da von gericht vnd
gewert ist. es ist auch daz alles geschehen nach meines genaedigen herren hern albers von puechaym des obresten
truchsezzen in osterreich willen vnd rat vnd nach paiderlay freunde willen von vater vnd von mueter der
vorgenanten chinder. vnd wand ich noch die egenanten meines prueder chinde aygener insigel nicht enhaben
so haben wir gepeten vnsern genaedigen herren hern albern von puechaym den obresten truchsezzen in osterreich
daz er in daz scherm vnd bestaet nach des landes recht in osterreich. daz hat er getan durch vnser pet
willen, vnd daz dise sache furbaz staet vnd vnczeprochen beleibe dar vber so geben wir den egenanten herren
dem probst vnd dem gotzhaus ze herczogenburch disen brief versigelten mit des erbern herren hern albers
von puechaym obrester truchsezze in osterreich anhangvndem insigel. wand der chauf baidenthalben nach seinem
rat gewandelt vnd geschechen ist. vnd mit hern eberhartes insigel des hauser vnd mit hern andres insigel des
fuchs ze den zeiten purchgrafe ze litschawe vnd mit hern otten des pokchfues ze den zeiten richter
ze tya. die alle ire insigel ze ainer ganczen gezeugnuzze der vorgeschriben sache an disen prief gehangen habent.
diser prief ist geben nach christes gepurt dreuczehen hundert jar dar nach in dem ains vnd fumfczgisten jar des
naehsten vreytages vor sand mathyas tage des heiligen zwelfpoten.
ich pergner vrleugs sun von drosendorf vnd alle mein erben. vergehen offentleich an disem prief allen den di in
sehent oder horent lesen die nu lebent vnd hernach chunftig sint das wir nach rat vnd weisung vnser
genedigen herren hern eberhartz vnd hern hainreichs von walse zv den zeiten hauptleut ze drosendorf
vnd nach rat vnser besten freund di ansprach vnd alle dev recht dev wir gehapt haben an dem zehenthof datz hard
den wir heten von sant jeorgen gotzhaus ze hertzogenburch vnd wir des ein vrchund heten von dem selben gotzhaus
freuntleichen vnd guetleichen verzigen vnd aufgegeben haben dem erbern gaistleichen herren probst seyfriden
vnd der samnung gemaincleich des vorgenanten gotzhaus ze hertzogenburch also das wir fuerbas hintz
dem egenanten zehenthof noch hintz allen den zehent. noch hintz alle dev. daz dar zv gehoert hat wie so daz
genant ist. nymmer mer chain ansprach gehaben schuellen, wann der vorgenant herre der probst vnd dev
samnung des egenanten gotzhaus allen irn frumen schaffen schuellen mit dem vorgenanten hof vnd mit alle
dev vnd dar zve gehoert mit versetzen mit verchaufen wie iz in aller best fuegt ann all hindrung vnd
an allen irsal. wann der vorgenant hof vnd die zehent mir vorgenanten pergner vnd meinen erben ganz
vnd gar vergolten sind, vnd di vorgenanten vrchuend auz meiner gewalt dem egenanten herren dem probst
vnd der samnung gegeben han. das die red stet vnd vnzeprochen beleib wanne ich aygens insigels nit
enhan dar vmb so han ich gebeten die erbern mein genedig herren hern eberhart vnd hern hainrich von walse
ze drosendorf, das si dem vorgenanten herren dem probst vnd der samnung disen prief besteten vnd versigeln
mit irn anhangunden insigeln zve einem waren verchund vnd zve einer gantzen sicherhait der vorgeschriben sache.
der vorgenanten wandlung ist zeug herman gremel ze den zeiten purgraf ze drosendorf mit seinem anhangunden
insigel. der prief ist geben nach christes gebuerd veber dreuzehenhundert jar vnd dar nach in dem
ains vnd fvenfzigistem jar des samstags vor mitteruasten.
ich goetfrit der sebekche vnd ich chuenigunt sein hausurowe. wir vergehen vnd tun chunt allen den die
disen brief lesen oder hoerent lesen. di nv lebent vnd hernach chuenftich sint. daz wir mit vnser erben gueten
willen vnd gunst mit verdachtem muet vnd mit gesampter hant zue der zeit do wir es wol getuen mochten
recht vnd redleich ze einem wider waechsel gegeben haben. den erbern gaestlichen herren propst
seyfriden von hertzogenburch vnd dem conuent gemain des selben gotshaus vnd allen irn nachchomen
vnsers rechten aygens neun schillinge wienner phenninge geltes gelegen sechs schillinge geltes ze
wilfleinstorf auf bestiftem guet behauster holden vnd drey schillinge geltes ze toppel auch auf
bestiftem gut behauster holden mit allem dem nutz vnd recht als wir die selben neun schillinge geltes in
aigens gewer her pracht haben, also daz die vorgenanten gaestlichen herren ze hertzogenburch die selben
neun schillinge geltes suln furaz ledichleich vnd vreileich haben vnd allen irn frumen damit schaffen
verchauffen versetzen vnd geben swem si wellen an allen irresal. da wider so habent si vns auch ze
einem widerwaechsel gegeben irs rechten aigens neun schillinge wienner phenninge geltes gelegen
ze ziegstorf auf bestiftem gut behauster holden, damit fuerbaz auch allen vnsern frumen ze schaffen
als vns daz aller peste wol chuem vnd fuege an allen irresal. vnd sein auch wir ich goetfrit der sebekch
vnd ich chuenigunt sein hausurowe. vnd ich rueprecht ir baider sun. vnd ich nichlas der sebekche
hern goetfrits prueder vnd vnser erben vnverschaidenleich der vorgenanten neun schillinge wienner
phenninge geltes ze wuelfleinstorf vnd ze toppel der egenanten gaestleichen herren ze hertzogenburch
recht gewern vnd scherm fuer alle ansprach, als aigens recht ist vnd des landes recht in oesterreich.
waer aber daz si mit recht an den neun schillingen geltes icht chrieges oder ansprach
gewunnen swaz si dez schaden nemen daz suln wir in alles aus richten vnd wider chern an allen irn
schaden. vnd suln auch si daz haben auf vns vnverschaidenleich, vnd auf den vorgenanten neun schillingen
geltes die si mir goetfriden dem seebekchen mir chuenigunden seiner hausurowen ze einem wider waechsel
geben habent. vnd auf allem vnserm guet daz wir alle vnverschaidenleich haben in dem lande ze
oesterreich. wir sein lebentich oder tode. vnd daz diser wider waechsel fuerbaz also staet vnd vnzerbrochen
beleibe. dar vber so geben wir in disen brief zue einem warn vrchuende vnd zue einer ewigen
vestnunge diser sache versigilt mit vnser dreyer insigiln. diser brief ist geben ze wienne
nach christes gepurt drevtzehen hundert jar dar nach in dem ayns vnd fuemftzgisten iar
des samstages in der chottember ze phingsten.
ich jeorg von goetzisdorf. vnd ich margret sein hauswraw. vnd vnser payder erben. vergehen
offenleich vnd tuen chunt allen den die disen prief sehen hoerent oder lesent. di nu leben
vnd hernach chuenftig sind. das wir mit wol verdahtem muet, mit gesampter hant nach
rat vnd weisung vnser pesten freund zv der zeit do wir iz wol getuen mochten vnsers
freys aygens recht vnd redleich verchauft haben ein halbs lehen ze hertzogenburch
auf der widem dar auf zv den zeiten gesezzen waz chunrad der schmid, vnd dienet alle
jar an sant michel tag sechzig wienner pfennig, vnd ein gancz lehen ze oberndorf
gelegen an dem ort gegen dem marcht ze hertzogenburch das wir emal heten
auzgewechselt mit dem erbern beschaiden ritter hern colman von ramsenbach. das selb
lehen haben wir gegeben, mit grunt vnd mit purchrecht, ledicleich, also beschaydenleich daz
chein gebawer noch nyeman chainen recht dar auf nicht enhat weder wenig noch vil. dev
vorgenanten gueter haben wir ze chaufen gegeben dem erbern man hern wildung von
wildungsmawer vnd allen seinen erben, vmb vierczig pfunt wienner pfennig. der er vns
gancz vnd gar gericht vnd gewert hat. vnd dev obgenanten gueter haben wir in gegeben
versuecht vnd vnuersuecht, gestift vnd vngestift mit allen nueczen vnd rechten vnd
wir sev her pracht vnd gehabt haben fuer ein freyes ledigs aygen vnuerchumertz
an allen steten, fuerbas allen irn frummen da mit ze schaffen ze versetzen ze verchaufen
geben wem sie wellen an allen irsal. vnd sein auch wir der vorgenanten gueter ir rechter
scherm vnd gwer fuer all ansprach. nach des landes recht in osterreich vnd waz im
vnd seinen erben fuerbas mit recht dar an abgienge daz schullen sie haben auf uns
vnd alle dev vnd wir haben in dem land ze osterreich wir sein lebendig oder tode
daz loben wir in alles staet zehalten mit unsern trewen. das dise sache fuerbas staet
vnd vnzprochen beleib geben wir in disen prief dar veber versigelten mit meins vorgenanten
jeorgen anhangunden insigel. dar zve sint dirre sache gezeug mit irn anhangunden
insigeln die erbern hern colman von ramsenbach, her chunrad der friczistorfer von
swarcza wolfger der rechelsperger vnd chunrad der freunczhauser. daz geschach nach
cristes gebuerd dreuzehen hundert jar dar nach in dem ain vnd fuenfzigistem jar
an des hayligen herren sant gilgen tag.
ich wernhart von sterein vnd mein hausvraw vraw ann vnd all vnser erben. wier veriehen offenwar
an disem prief allen leuten. daz wier mit verdachtem muet vnd ze der zeit do wier iz wol getuen machten
vnd noch vnser pesten freunt rat vnd gunst verchauft haben fum schilling gelts vnser rechten
aigens de do ligent dacz gnandestorf auf aim hof dez drev lehen sint ze veld vnd ze dorf gestift
vnd vngestift versuecht vnd vnversuecht wie so daz genant ist vnd alz wiers vnd vnser
vordern in aigens gewer her procht habn. all so habn wier iz ze chaufen geben dem erwern geistleichen
man hern chunrat dem loechler ze den zeiten pharrer ze sallapulka ze vnser vrawn
gotzhaus in dem pircheich zv aim ewigen licht vm sechzehen phunt phennig gemainer wienner
munuzz. der wier recht vnd redleich gewert sein. wier schull auch dez vorgenanten guetes
sein vnd seiner noch choemen recht scherm vnd gwer sein fuer alle ansprach alz aigens recht
ist in dem land ze oesterreich. wer awer daz er oder sein nachchomen vnd daz vor genant
gotzhaus an dem egenanten guet icht schaden nem mit recht den
schull wier in allen abtragen
vnd schullen sev iz haben auf uns vnd auf unsern erben vnd auf allem dem guet vnd wier
haben oder lazzen in dem land ze oesterreich wier sein lemtig oder tot daz hab wir in alles ze
laisten mit unsern trewen an allz gewer daz deu red alle stet vnd vnzeprochen weleib dor
vber so gib ich in ich vorgenanter wernhart von sterein diesen prief versigelt mit meim
anhangunden insigel ze einer sicherhait vnd ze einer ewigen stetigchait. der sach sint
zeug der erwer her graf purchart purgraf ze maidburch vnd graf ze hardek mit
seim anhangunden insigel vnd her ortlieb von sterein vnd hainreich von prudzenjdorf mit iern
an hangunden insigellen vnd ander erwer leut genueg den due sach wol chund vnd gewizzen
ist. der prief ist gegeben do man zalt von christes gepuerd dreuzehenhundert iar dar
nach in dem zwai vnd fumfgzkisten iar an sand georgen tag.
wier ott von gotes genaden ze den zeiten probst ze sand andre in dem chloster pei der traism vnd die herren do selbs gemain
wier veriechen vnd tuen chvnd offenleich allen leuten an disem prief. daz wier mit wol bedachtem muet vnd mit guetem rat den erbern
herren probst seyfriden ze den zeiten ze hertzogenburg vnd die herren do selbs gepeten habn. vm am wazzer ganch vnsern mulnern
wernharten vnd otten dem stuppen vnd des erbern otten des grouenwerder mulnern von ained vnd auch vns ze vliezzen vnd ze rinnen vber
ier guet daz da haizzet auf der hueb. des sev vns gewert habent also weschaidenleich daz vnser mulner vnd auch des grouenwerder mulner
der mul an dem wazzer ganch gelegen sind dem egenanten herren vnd dem convent alle iar dienen schullen ain halbs phunt phennig
gemainer wienner muniz vnuerczogenleich auf sand joerigen tag also lang daz iz in vnd auch vns fuegt an geuer also weschaidenleich
daz vnser mulner wernhart vnd ott der stupp vnd ier noch chomen dienn schulin drey schilling phennig vnd des grouenberder mulner
dreizk phennig wienner des egenanten dienst. ob sev des nicht entaeten so schulln sev den egenanten herren wandels veruallen sein nach
purchrechts recht, als sitleich vnd gewoendleich ist in dem lant ze oesterreich. iz schulln auch die erbern genanten herren vnd ier
nachchomen vns noch vnsern mulnern nach des grouenwerder mulner die an dem wazzerganch mul habnt nicht hoeher engen noch notten
weder wenich noch vil wenn ze dem dienst der gescriben stet. iz schol auch die wal sten an den egenanten herren ob in schad geschech
von dem wazzer ganch der ze merchen wer vnd daz gemain leut wazzer maister vnd mulnner gesprochen mechten mit ieren trewen
so schulln sev den wazzer ganch ab slahen an gever vnd sust nicht vnd schulln auch wier dann daz wazzer vohen auf dem vnsern
wo wier mugen. mecht auch wier daz wazzer als wo gevohen vns ze frum so sei wier in furbas nichtz gepunden ze raichen
weder wenich noch vil. vnd schol der prief do mit tot sein vnd nicht mer chraft habn. vnd schulln sev vns dann den
selbn prief wider gebn. an alle wider red. vnd daz lobn wier in ze laisten mit vnsern trewn vnd gebn auch wier vor genanter
probst otto vnd die herren do selbs gemain, in den vor genanten herren disen prief versigelten mit vnsern paiden aygen anhangunden
insigeln vnd ist auch des gezeug ott der grouenwerder von ained mit seinem aygen anhangunden insigel. der
prief ist gegebn nach christi gepuerd dreuczehen hundert iar dar nach in dem zwai vnd funfczkisten iar des
vritags in der phingstwochen. ich ortlieb der stereiner. vnd ich chunrat der puster. vnd ich peter der laicher, vnd ich peter der herbler purger ze drosendorf wier
vergehen vnd tun chund offen war an disem prief alln leuten. das vmb den chrieg den der erber geistleich herr probst
seyfrid ze den zeiten ze herzogenburch von seyn vnd von seyns gotshaus wegen an aym tail, vnd von perngner oerleugs suen
vnd seiner erben an dem andern tail. vmb den hof ze hart vnd vmb allez daz. daz von alter dar in gehort hat. daz der
vorgenant herr der probst vnd auch der vorgenant perngner dez vorgnanten chriegs hinder vns vorgnant vier gegangen
sint also beschaidenleich. waz wier zwischen in erfunden, vnd dar veber spraechen. daz siv daz paydenthalben stet schoelden haben
vnd daz iz da pei hin fur ewichleich weleibn schold. vnd wer daz venter in payden prech. daz der belibn wer den erbern herren
herren eberharten vnd herrn hainreich von walse ze den zeiten hauptleuten ze drosendorf oder iern erben. oder wer ze den zeiten hauptman
ze drosendorf ist, hundert phunt phennig wienner muncz vnd vns vorgnanten vier schiedleuten auch hundirt phunt
phennig. vnd dar nach so hab wier zuischen in paydenthalben also gesprochen, daz der vorgnant herr der probst dem
vorgnanten perngner geben schol zwanczig phunt gemainer wienner phennig. vnd der hat er in gancz vnd gar gericht
vnd gewert, vnd dar zve schol der vorgnant herr der probst vnd die samnung ze herzogenburch dem vorgnanten perngner
alle iar auz ierm chasten ze salapulka an sand michels tag geben drey mut chorn vnd drey mut habern chasten maiz vncz
an des vorgnanten perngers tot. vnd schol auch er den trayd alle iar iaerleich nemmen mit seyn wegen, vnd noch des
vorgnanten perngers tot. so sint dy vorgnanten herrn vnd das gotshaus von den vorgenanten seichs mutten vrey vnd ledig.
vnd von aller andern erben ansprach, vnd schol auch dan der prief. den der vorgnant pernger dar veber hat von den
vorgnanten herren da mit tot sein. vnd nymmer chraft haben. vnd daz dem vorgnanten herrn dem probst vnd dem gotshaus
daz stet vnd vnczprochen weleib. vnd auch ze ayner sichtigen warn vrchund diser sache geb wier im vnd dem vorgnanten
gotshaus. ich vorgnanter ortlieb der stereiner. vnd ich chunrat der puster, disen prief versigelten mit vnsern anhangunden
insigeln. vnd wan ich peter der laycher vnd ich peter der herbler purger ze drosendorf aygenr insigel nicht
enhaben veriehen wier der vorgeschriben sach venter der vorgnanten herrn ortliebs vnd chunrat des puster insigel dy der
vorgeschribn sach mit sampt vns schiedleut gewesen sint. vnd der sache sint auch gezeug der erber geistleich herr
her wilhalm ze den zeiten abt ze leruz. vnd der erber byschaiden mann her wernhart der stereiner. der prief ist
gebn nach christs gepurt dreuzehenhundert iar vnd dar nach in dem zuay vnd fumfczigsten iar des suntagz nach sand jacobs tag in dem snit in dem chloster ze jeraz.
ich christan der stayner vnd mein erben vergich vnd tuen chvnt allen den di disen prief ansehnt hoernt oder lesent daz ich
mit wol bydachtem muet vnd mit gueten willn vnd rat meyner freunt, ze den zeiten do ich iz wol getuen mocht recht
vnd redleich verchauft hab dem erbern mann meym bysunderm freunt wyldung von wyldungsmawer vnd seynen erben
meyns rechten vreyn chaufaygns zehen phunt gelts, di gelegen sint in dem swerzenpach vnd di ich gechauft hab
wyder meyn oehaym hern fridreich von leyden vnd seyn erben da ze den zeiten di leut aufgesessen sint als her
nach geschribn stet. des ersten fvemf vnd achzig phening auf eyner hofstat gelegen im dorf im swerzenpach
pei der chirichn gehaizzen der weykinn hofstat di nu hat leubil im stainchelr. dar nach an vier eyn phunt
auf eym lehen daz nu hat stephan der schuester im staynchelr vnd seyn gemayner, dar nach seichzig phennig auf
eyner hofstat im dorf di pernolt hat. dar nach fvemf vnd achzig phennig auf eyner hofstat di seydil im eck hat.
dar nach an zehen zuelf schilling auf eym hof den chuenrat im pach hat dar nach an seichs zehen schilling auf
eym hof den hertil am weg hat vnd seyn gemayner. dar nach fvemzig phennig auf eyner hofstat di da hat chuenrat
der amman vnder der staynwant. dar nach zwelfthalbn schilling auf eym hof gehaizzen der mayhof den da hat
wolfil vnd seyn gemayner. darnach zwelf vnd eyn halb phunt auf eyner hofstat di da hat hainrich pirichan, dar nach
sybn schilling vnd vierczehn phennig auf eym hof den da hat dietreich am marchweg vnd seyn gemayner. dar nach
fvemf vnd achzig pfennig auf eyner hofstat di da hat dietil der streyher, darnach drey schilling vnd zehn phennig
auf eyner hofstat di da hat wentil vnd ier svon im winthag. dar nach vier vnd eyn halb phunt auf eyner hofstat di da
hat hainreich am chepilperg. dar nach an acht eyn phunt auf eym hof den da hat stephan am chepilperg vnd seyn
gemayner. daz selb vorgnant guet hab ich egnanter christan der stayner verchauft dem vorgnanten wyldung von wyldungsmawer
vnd seyn erben mit alle dev vnd dar zve gehoert, ze veld ze dorf ze holtz ze wysmat gestift vnd vngestift versuecht
vnd vnuersuecht od wi iz gnant ist vnd mit allem dem recht vnd gewer als ich iz her pracht hab, vmb anderthalb hundert
phunt phennig wienner muencz der ich gantz vnd gar gericht vnd gewert pyn. vnd schol auch der vorgnant wyldung von
wyldungsmawer vnd sein erben mit dem vorgnanten guet alln ir fruem schaffen mit verchaufen mit versetzen mit verschaffen
mit vergeben wi si welln oder wi iz in aller pest fuegt. vnd pyn ich egnanter christan der stayner vnd meyn erben des selben
guets ier rechter scherm vnd gewer vor aller ansprach nach des lants recht ze oesterreich. vnd waz in dar an abget
mit recht daz schuellen si haben auf mier vnd auf alle dev vnd ich hab in dem land ze oesterreich ich sei lebntig oder tot
daz gelueb ich in mit meyner trewn an allez gewer. daz di red vnd daz gelub stet vnd vnczprochen weleib dar vber gib
ich egnanter christan der stayner dem vorgnanten wyldung von wyldungsmawer vnd seyn erben disen prief ze eynem waren
vrchund versigelt mit meym anhangunden insigel. vnd mit der erbern herren hern fridreichs des atzenprukker. vnd hern
gotschalks des flachenekker, vnd vlreichs des blanchenstayner anhangenden insigeln di diser sach vnd wandlung auch gezeug
sint mit irn insigeln. der prief ist gebn nach christs gepuerd veber dreuzehn hundert iar dar nach in dem zwai vnd
fumczkisten iar an sand thomans tag des zwelfpoten. ich chuenrat der rat. vnd ich offmey sein hausvrowe vnd vnser paider erben. wier
vergehen offenleich mit disem prief vnd tuen chund allen den deu in sehent lesent oder hoerent
lesen deu nv lebent oder hernach chunftig werdent. daz wier versaczt haben vnsers rechten
aygens zden zeiten do wier ez wol getuen machten ein halbs lehen. daz do gelegen ist
in dem graben in chuliber pharr. da zden zeiten auf geseczzen ist ludweich. jacobn dem
chrephlein von chuliub. mit allen den nuczzen. vnd wier ez vor inne gehabt haben. versuecht
vnd vnuersuecht zu veld zu dorff zu holcz zu wysmad wie daz genant ist. vmb acht
phunt phennig alter wyenner muncz. der wier recht vnd redleich gebert sein. ez sol
auch alle jar losvm sein an dem sunnebentag. vnd nicht mer in dem jar. wer auer daz daz
dem vorgenanten jacobn an dem egenanten halben lehen icht abgieng an dem dienst. so seczz wier
im zu ebenteur den hof der do haizt der ruemhartisch hof. er sol auch mit dem vorgenanten
halben lehen allen seinen frum schaffen als saczzs recht ist in dem lant ze oesterreich. vnd wann
er den vorgenanten saczz nicht laenger wil inne haben, so sol er in verseczzen vmb als vil phenning.
ez sol auch ich vnd mein erben des egenanten saczz sein scherm vnd sein gewer sein
fur all ansprach. wer auer daz ob der vorgenant iacob nicht wer, wem er danne den egenanten
saczz schaft do schull wier in von ledigen. oder wer vns den prief zaigt. dem sey wier der
phenning gepunden als im. nem auer er in der einem schaden an dem vorgenanten saczz den sol
er haben auf dem vorgenanten ruemhartischen hof vnd sol er sich des underwinden. mit vnserm
guetleichen willen, vnd den hof so lang inne haben vncz daz er schadens vnd hauptguets davon
pechom. daz die red stet vnd vnzuprochen peleib des gib ich vorgenanter chuenrat der rat
disen prief versigelten mit meim anhangunden insigel. der sach ist auch zeug alber der
leonperger. vnd hainreich der leonperger di paid prueder mit iern anhangunden
insigeln. der prief ist geben da man zalt von christes gepuerd tausent jar dreuhundert
jar dar nach in dem drev vnd fumfkisten jar an sand merteins tag.
ich andre vnd ich fridreich vnd ich ians vnd ich rudolf der junger die prueder von liechtenstayn vnd vnser erben. wier veriehen vnd tuen chvnt allen den di disen brief
lesent oder hoernt lesen di nv lebent oder her nach chvemftig sint. daz wier mit vnser erben gueten willn vnd gunst, mit verdachtem muet vnd mit gesampter hant vnd
ze der zeit do wier iz wol getuen mochten verchauft haben vnsers rechten vreyn aigens vnsern marckt der da haizt datz sand joergen pei der tunawe vnd daz marktrecht
mit gericht vnd mit zoelln vnd daz vrfar da selbest vnd allez daz, daz wier vnd vnser vordern gehabt habn nyederthalb chagran gegen der tunawe vnd zuischen
der hochwierdign fuersten guet des pischolfs von saltzburg an eym ort vnd des pischolfs von freysingen an dem andren ort, iz sei holtz wisemat waid oder
vischwaid ze veld oder ze dorf gestift oder vngestift versuecht oder vnversuecht swi so daz gnant ist. den vorgnanten marckt ze sand joergen, marchtrecht, gericht,
zoell vnd daz vrfar vnd allez daz daz dar zve gehoert vnd als iz vorgeschribn stet hab wier vorgnant ich andre vnd ich fridreich vnd ich ians vnd ich rudolf der
junger di prueder von lyechtenstayn recht vnd redleich vercauft vnd gebn mit all den nutzen vnd rechten als wir iz vnd vnser vodern in nutz vnd gewer her pracht habn
vmb zuai hundert phunt, vnd vmb sybn vnd achczig phvnt wienner phennig der wier gar vnd gaentzleich gericht vnd gewert sein den erbern geistleichen herrn probst
seyfridn ze den zeiten probst sand joergen gotshaus ze herzogenburch vnd allem couent gemaynchleichen da selbest, fuerbaz ledichleich vnd vreileichen ze habn vnd alln
iern frum da mit ze schaffen, mit verchaufen versetzen vnd gebn swem si welln an alln irsal. vnd durch pezzer sycherhait so setzen wier vns ich vorgenanter andre
vnd ich fridreich vnd ich jans vnd ich rudolf der junger di prueder von lyechtenstayn vnd vnser erben vnverschaidenleich veber den vorgenanten marckt, vnd veber allez
daz als vorgeschribn stet, dem vorgnanten herrn dem probst vnd dem couent gemaynchleich des vorgenanten sand joergen gotshaus ze herzogenburch ze rechtem scherm
vnd gewern vor alle ansprach als aygens recht ist vnd des lands recht ze oesterreich. wer aver daz daz si an dem vorgnanten marckt marktrecht gericht
zoell vnd vrfar oder an alle dev als iz vor geschribn stet, icht chriegs oder ansprach gewunnen oder daz in dar an icht abgieng mit recht swaz si des schaden
nement daz schull wier in allez auzrichten vnd wider chern an all ier mue vnd an alln iern schaden, vnd schulln auch si daz haben auf vns vnd auf
vnsern erben vnuerschaidenleichen vnd auf allem vnserm guet daz wier habn in dem land ze oesterreich vnd ze steyr wier seyn lebntig oder toed. vnd
daz diser chauf also fuerbaz staet vnd vnczprochen weleib dar vmb so gebn wier vorgnant prueder von lyechtenstayn dem vorgnanten herren probst
seyfrid vnd dem couent gemaynchleich des vorgnanten sand joergen gotshaus ze herzogenburch disen brief ze aym warn sychtigen vrchvend
vnd ze ayner ewigen vestiung diser sach, versigelt mit vensern anhangenden insigeln, vnd mit vnserer prueder des eltern hern rudolfs vnd
hern otten vnd mit vnsers svagers hern fridreichs von stubenberg insigel di diser sach gezeug sint mit irn insigeln. diser brief ist gebn
nach christes gebuert veber drevzehen hvndert iar dar nach in dem drev vnd fvemfczkistem iar an sand gregorgen tag.
ich wildung von wildungsmavr vergich vnd tuen chunt offenwar mit disem brief allen den die in lesent
sehent oder horent lesen die nv lebent vnd hernach chumftich werdent. daz ich durch got vnd durch hail meiner
vnd aller meiner vodern vnd nachchomen sel willen, meines rechten vreyn chauf aigens. daz ich gechauft han
wider christan den stainer vnd wider sein erben tzehen phunt geltes. di da gelegen sint in dem swaertzenpach
in sand veytspharr recht vnd redleich gegeben han. dem heiligen hern sand jerigen vnd seinem gotshaus ze
hertzenburch, also beschaidenleich. daz mein bruder her seyfrid ze den zeiten probst da selbst. mier vnd im vnd
allen vnsern vodern vnd nach chomen ein selgeraet vnd ein ewigev gedechnvzze vnsern selen damit stiften vnd
machen schol. swie iz im aller pest geualle. vnd wie in sein gewizzen ler. vnd daz daz vorgenant guet tragen
mag. wer aber daz mein vorgenant bruder her seyfrid probst ze hertzenburch sturb vnd daz vorgenant selgeraet
nicht ausrichtiet. weder bei seinem leben nach mit geschaeft nach seinem tod. so schullen di vorgenanten
tzehen phunt geltes des egenanten sand jerigen gotshaus sein in allen den nvtzzen vnd rechten vnd wir iz
vnd vnser gewaer her pracht vnd gehabt haben. also daz man den hern vnd den vrawen ir phreunt dester
vollichleicher gegeben mug. vnd auch daz wir thailheftig werden alles irs gepet. vnd auch ander christenleut
gepet daz da geschiecht pei tag oder pei nacht. in dem vorgenanten sand jerigen gotshaus hin fuer ewichleichen.
vnd daz di vorgeschriben sach vnd wandlung furbas also stet, gantz. vnd vnzebrochen beleib, dar vber so gib
ich vorgenanter wildung von wildungsmavr. dem vorgenanten sand jerigen gotshaus disen prief versigelten
mit meinem anhangvnden insigel. vnd ze einer pezzern sicherhait. mit meines bruder hern nyclas insigel. ze
den zeiten maister ze mavrperg. vnd mit meines bruder jansn insigel. vnd mit hern fridreichs insigel des
atzenprukker. dev all der vorgenanten sach vnd wandlung zewg sint mit irn anhangunden insigeln. der
prief ist geben nach christes gepurd dreutzehen hundert iar dar nach in dem drev vnd funczigistem jar. an
dem percht tag. ich chuenrat von tiernstain. vnd ich katrey sein hausvraw vnd vnser paeder erben. wier vergehen offenleich an disem prief vnd tven chunt
allen den di in sehent lesent oder hoernt lesen, di nv sint oder hernach chvnftich werden, daz wier mit vnserr erben guetem willen
vnd gunst mit verdachtem mvet vnd mit gesampter hant. tzv der zeit do wier ez wol getven mochten, verchauft haben vnsers rechten frein
chaufaigens. den drittail von der hofmarch zce wielanstal da zv den zeiten der tvern auf gelegen ist. daz ich eemaln gechauft han
von hern cholman von ramsenpach vnd vrawn katreyn seiner hausvrawen. vnd albrantn seim svn. daz di selben vrawn katreyn von ierm
vater an erstarben ist. vnd zv ierm erbtail an gevallen ist. daz si mit rechter fverczicht getailt hat von andern iern geswistroden vnd als
wier ez in nvcz vnd in gewer her pracht haben, also hab wier ez geben ze veld ze darf versuecht vnd vnversuecht gestift oder vngestift
oder wie so daz genant ist. vmb hvndert phunt vnd vier phvnt gemainer wienner phennig der wier recht vnd redleich vericht vnd
gewert sein. dem erbern geistleichem herren probst seyfriden ze hercogenbuerch vnd seim gotshaus. fùrbaz ledichleich vnd vreileich inne
zehaben. vnd allen ieren frum da mit ze schaffen. verchauffen. versetzen. geben wem se wellen an allen iersal. vnd dar vber ze einer pezzern
sicherhait so setzt wier vns ich vorgenanter chuenrat von tiernstain. vnd ich vraw katrei sein hausvraw fuer vns vnd fuer alle
vnser erben veber daz vorgenant guet dem eegenanten hern seyfriden probst ze herczogenburch vnd seim gotshaus ze rechtem scherm vnd
gewer fuer alle ansprach als aigens recht ist in dem land ze oesterreich. wer auer daz daz der vorgenant. her seyfrid probst ze herczogenburch
vnd sein gotshaus mit recht dhain schaden nemen. den schull wier in allen ab legen. vnd wider ehern, vnd schulln den haben
auf vns vnd auf alle dem vnd wier haben vnd lazzen in dem land ze ostereich. wier sein lebentig oder tod. daz dise sache stet vnd
vntzebrochen beleib dar vber gib ich vor genanter chuenrat von tiernstain dem eegenanten hern seyfriden probst ze herczogenburch vnd
seim gotshaus disen prief versigelt mit meim anhangvndem insigel. vnd mit meiner vettern. marchwarts vnd reinprecht von
tiernstain. vnd meiner oehem oswalts vnd chuenrats von ladendorf. vnd mit hern fridreichs von atzenpruk anhangunden insigeln.
di diser sache geczeugen sint. der prief ist geben nach christes gepurd dreutzehen hundert jar. dar nach im vier vnd
fvnfkistem jar. an sand affren tag.
ich alram von poting vnd ich dorothea sein hauzzvraw vnd vnser paider erben wier veriehen vnd tuen chund offenbar an dem
prief allen leuten daz wier mit verdachten muet vnd tzu der tzeit do wir is wol getuen machten vnd nach vnserr pesten
vreunt rat vnd willen hawen verchauft datz gotzensdorf pey der traysem ein weintzuerl gericht, des do sind tzwen weingarten
vnd ain hofstat vnd aecher die dor in gehorent tze veld vnd tze dorf gestift vnd vngestift versuecht vnd vnuersuecht
wie so daz genant ist vnd als is mier vorgenantem alram gewen wart tze rechter haimsteur tzv meiner hauzzvrawen vrawen
dorothee vnd mit allen den rechten vnd nutzen vnd aygenschaft als wier is gehabt hawen also hab wier is ze chauffen
gewen dem erbern gaestleichen mann hern chuenraten dem loechlaer vnd auch der samenung sand joergen gotzhaus ze
hertzogenbuerch wesunderleich den herren auf ier oblay vmb dreyzzich phunt phennig gemainer wienner muenizz der wir
recht vnd redleich gewert sein vnd schullen auch die vorgenanten herren mit dem vorgenanten guet allen ieren frumen
schaffen verchauffen versetzen gewen wem se wellen mit vnserm guetleichen willen vnd schull wier se dor an nindert
irren, nuer dor tzue fuedern. wier sein auch des egenanten guetz ier recht scherm vnd gewer fuer all ansprach noch landes
recht in osterreich. waer auer daz se an dem vorgenanten guet mit recht icht schaden naemen den schull wier in allen
ab legen vnd schullen se in hawen auf vns vnd auf allem dem guet daz wier hawen oder lazzen in dem lant ze osterreich
wier sein lewentig oder tod. daz lob wier in als tze laisten mit vnsern treven an als geuaer. daz die red all staet
vnd vntzebrochen weleib von vns vnd von vnsern erben dor vber so geb wier dem vorgenanten sand joergen gotzhaus
vnd den herren do selbs disen prief versigelt mit meinem aygenhaften anhangunden insigel tzv einer waren sichtigen
vrchund diser sach. der sach sind auch tzeug dyetreich der haertweigstainer vnd pylgreim der flaeminch mit
ieren aygen anhangunden insigel. der prief ist gewen do man tzalt von christi gepurt dreuczehen hundert ior dor
noch in dem vyer vnd fuemfczigisten ior des nächsten mitichen noch dem phingst tag.
ich ott der haisib von grueb vnd mein erben wir vergehen vnd tuen chunt allen den die disen prief lesent
oder hoerent lesen die nv lebent vnd hernach chuenftich sint daz wir verchauft haben vnsers rechten
purchrechts aynlif jeuchart akcher die gelegen sint ze teuffental auf dem perg vnd da von man
dient alle iar fuemf vnd sibenczig phenning an sant michelstag in daz gotshaus ze herczogenpurg
auf sant elspeten alter also beschaidenleich wenn die ekcher entrat ligent am dritten iar so
geit man chain dienst da von. die vor genanten ekcher haben wir recht vnd redleich verchaufft vnd
geben mit allem dem nuczze vnd recht als wir si in purchrechts gewer her pracht haben vmb vier
phunt an fuemfczig phenning wienner muennze der wir gar vnd gaenzleichen gewert sein dem erbern
man hainreich nikkeln von salchendorf vnd seinen erben furbaz ledichleichen vnd vreileichen ze haben vnd
allen irn frumen damit ze schaffen verchauffen versetzen vnd geben swem si wellent an allen irresal.
vnd bin auch ich vorgenanter ott der haisib vnd mein erben vnuerschaidenleich der egenanter ekcher
des egenanten hainreichs nikkeln vnd seiner erben recht gewer vnd scherm fuer alle ansprach als purchrechts
recht ist vnd des landes recht in oesterreich. waer aber daz si fuerbaz mit recht an den vorgenanten
ekchern icht chriegs oder ansprach gewunnen swaz si dez schaden nement daz suln wir in alles
ausrichten vnd widerchern an alln irn schaden vnd schullen si auch daz haben auf vns vnd auf allem
vnserm guet daz wir haben in dem lande ze oesterreich. wir sein lebentich oder tode. vnd daz diser chauf
fuerbaz also staet vnd vnczerbrochen beleibe dar veber so gibe ich in disen prief zu einem waren vrchuend
vnd zu einer ewigen vestnunge diser sach versigilt mit meinem insigel. des chauff ist gezeug chuenrat
der gusner mit seim insigel. der prief ist geben ze lengbach nach christes gepurde dreuczehen hundert iar
dar nach in dem vier und fuenfczgistem iar des nechsten mentag nach dez hengen creucz tag als ez funden
ist. ich jorg von goetzesdorf vnd sein hausvraw margret vnd vnser paider erben. wir veriehen offenleich an disem prief vnd tven
chunt alln den. di in sehent, lesent oder hoernt lesen, di nv sint oder hernach chvnftig werden. daz wir mit wol verdachtem mvet
vnd mit gesamter hant. zder zeit vnd wier ez wol getven mochten verchauft haben vnsers rechten freigen aigens daz wier
gechauft haben von dem erbern man hern otten von ruchendorf vnd nyclasen seim svn sechs schilling gelts wienner phennig
di gelegen sint auf eim lehen dacz merteinsprvnn. vmb sybenthalb phunt gemainer wienner phennig der wir gar vnd
gaentzleichen verricht vnd gewert sein dem erwirdigen gaistleichen herren probst seyfridn ze herczogenbuerch vnd seim
gotshaus. fuerbaz ledichleich vnd vreileich ze haben vnd alln irn frum da mit schaffen. mit verchauffen mit versetzen geben
wem si wellen. an alln irsal. vnd waz der vorgenant her probst seyfrid oder sein gotshaus an den vorgenanten sechs
schillingen gelts mit recht chriegs oder ansprach gewunn. welchen schaden se des nemen den schull wier in richtig
machen vnd wider chern an allen chrieg. vnd schulln auch se daz haben auf allem vnserm guet daz wier haben in dem
land ze oesterreich, wier sein lebentig oder tod. daz diser chauf fuerbaz stet vnd vnczeprochn beleib, dar vber gib ich im
disen offen prief zv eim waren verchunt diser sache versigelt mit meim anhangundem insigel. der sache sint geczeug der
erber ritter her chuenrat von freunshausen vnd wolfker der reichersperger. der prief ist gebn do von gots gepuerd
geczalt wart. drevczehen hvndert jar dar nach in dem vier vnd funfzkistem jar. am palben tag.
ich georig georigen aydem pei dem tor vnd ich hainreich der alt staindel veriehen vnd tven chvnd
mit disem prief allen lavten daz ein chrieg waz zwyschen vns an ainem tail an der dreier chind stat
vnd worten mychels petreins svn des chastner vnd chvnigvnten mein georigen tochter vnd katrein
mein hainreichs enynchel vnd sind allev drev rechtev enynchel ruegers des hverneinspuriger ze nevnburch
marchthalben dem got genad. vnd an dem andern tail zwyschen georigen dem veczen vnd wrowen
gedravten seiner havswrowen des egenanten ruegers tochter vm allev di gveter purchrecht vnd perchrecht vnd
varvnd gveter di nycles ruegers svn des hverneins dem auch got genad hinder im
lyezz des ain halbz haus ist gelegen an dem neysydel ze nast der grasmvglerin da auf leit ein
halb phunt phennig geltes vnd sind drittalb rachen weingarten gelegen in dem weingraben ze
nast dem pfendlein vnd vm syben phunt geltes vnd vm ander varvnd gvet da wier den
egenanten drin chinden rechtes dar an jachen ze haben mit sampt ierr muemen gedravten nyclos
swester vnd vorderten auch der selben gveter aller ein gewer von den amptlavten alz verr daz
georig der vecz an seiner hauswrowen stat vnd worten di gewer verantwuert vnd rechten alz
lang mit einander daz wier ze paiden tailn mit mvet willen vngenoett des selben chriegs rechts
vnd ansprach gegangen sein mit fuerzicht hinder di vier erber mann ortolfen den tvczen
sluzler di zeit vnd vlreichen den schoenherren des rats ainer vnd fridreichen am ort auch
des rats ainer di zeit vnd albrecht der vogel der genanten ainer di zeit vnd waz di vier
spraechen daz solt stet sein. vnd di habent nach iern trevn dar vber gesprochen alz sev daz ein
recht daucht sein also daz den vorgenanten drin chinden beschaiden ist daz egenant halb haus
vnd fumf phunt wienner phennig beraiter fuer daz halb phunt geltes der wier gewert sein. so
ist beschaiden georigen dem vczen vnd gedravten seiner hauswrowen di egenanten dritthalben
rachen weingarten in dem weingraben vnd die syben phunt geltes vnd als varvnd gvet dar
zue da sev von geben sullen ain phunt geltes in di oblai ze einem ewigen iartag dem oft
genanten nyclosen vnd sol dar zue allez daz gelt gelten daz der selb nyclos gelten sol. iz mag
auch ver gedravt di veczin mit ierm beschaiden gvetern vnd die chind mit iern beschaiden guetern
fuerbaz allen irn frvm damit geschaffen mit verchauffen mit versetzen vnd geben swem iz
wil an allen chrieg vnd ierrsal vnd sullen ze paiden tailn ains daz ander dar an nicht
irren mit worten nach mit werichen. vnd geben in dez ze einem woren vrchvnd disen brief
versygelten mit der erbern zwair schydmann insygel ortolfs des tuczen sluzler di zeit vnd
vlreichs des schoen herren des wier sev gepeten haben wand di andern zwen schydmann nicht
aygen insygel habent fridreich am ort vnd albrecht der vogell. der prief ist geben nach
christ gepverd drevzehen hundert iar dar nach in dem fumf vnd fumfczigistem iar
an sand merten tag.
ich wernhart der grauenberder vnd angnes mein hausfraw vnd vnser erben wier
vergehen vnd tuen chunt mit dem prief allen den di in sehent oder hoerent lesen daz ainn
pfennig gelcz gehabt haben von ainem gaertlein daz do stoest hinden an den pfarhof
ze stalhouen denselben pfennig gelcz mit sant dem gaertlein vnd auch dew marich
zwischen vnserm hof ze stalhouen vnd dem pfarhof alz ez iczue mit selbn
gemaricht ist ledichleich gegeben haben dem vorgenanten gotzhauz ze stalhouen mit
soleich beschaidenhait. wer pfarer ze stalhouen ist daz der iaerlaich an sand
philipps vnd sand jacobs tag als man do selbs ze stalhouen all iar ainn iartag
beget meiner oder vnser herschaft von schaunberch vnd ierr sel gedencht daz
man an dem selben tag vnser main vorgenantz wernhartz des grauenberder
vnd angnesen meiner hausfrawen vnd all vnser vadern sel auch gedench. daz die
red allew staet vnd vnczebrochen beleib dar vber gib ich vorgenanter wernhart
der grauenberder den prief versigelt mit meinem anhangundem insigel.
der prief ist gegeben noch christi gepuerd vber drewczehen hundert iar
dar nach in dem fumf vnd funfczkisten iar an sand cholmans tag.
ich vlreich der fleschacher vnd ich goecz der fleschacher purger ze drozendarf. vnd vnser hausfraun vnd
all vnser erben, veriehen vnd tun chunt alle den di disen prief sehent oder hoerent lesen. daz wier
gechauft habn ein halben hof zu zistestorf. wider niclin de richterin van drozendarf. mit dez erbern
heren willn. hern seyfricz. probst ze herczogenwuerch. vnd der samnung dez selben goczhaus. mit alle
den zehenden halben. di van alter dar in gehoert habent. daz ist zu zistesdarf. vingendarf zedlcz
wolframsdarf. chalsenreut. prosmareut. phaffendarf. lenstain hie dis halb der they. vnd waz wier zehent
van den var genantn doerffern haben, di dar zue gehoernt in drozendarffer, phar. vnd di habent vns di var
genantn heren alle verliehen vnd vnsern erben. mit alle den rechten vnd hernach geschriben stet. also
beschaidenleich. daz wier oder vnser erben alle iar chomen schulln zu ier stiftung. vnd schullen da van
in di vargenanten zehent besten. dar nach vnd is got geit. vnd besehen wiert auf dem veld. vnd
wie wier di var genanten zehent van in besten dez schul wier seu weren ze rechten tegen. wier schullen
auch oder vnser erben mit der erbern heren willen. ain man auf dem hof haben. oder selb darauf
siczen, vnd wan wier oder vnser erben saumig weren an den var geschriben sachen. oder an dem dienst
der van alter auf dem hof gewesen ist. da mit so wer wier geuallen van alle den rechten di wier an dem
vargenanten hof vnd zehenden hieten recht als wier tat weren. daz di red furbaz stet vnd vnczebrochen
beleib. wan wier nicht aigner insigel haben. hab wier gepeten den erbern man herman gremleichen. vnd
fridreichn den zobl van sighartzreut. daz di der sach zeug sein mit ieren anhangunden insigeln. der
prief ist geben nach christs gepurt dreuczehen hundert iar. dar nach in dem funf vnd fuenczigisten iar an
sand vlreichs tag.
ich ott der grilnperiger von prunn vnd mein hausvrow vnd alle mein eriben. wier veriehen
offenbar mit dem prief allen den laeuten die in sechent oder hoernt lesen die nu sind vnd
hernach chvemftig werden. daz wier mit guetem willen vnd gunst aller vnser pesten vreunt
vnd eriben ze den zeiten do wier is wol getuen machten recht vnd redleich vnderwvnden
haben ains achkers der do gelegen ist vnder dem cherspaevm dacz gereisdorff.
also beschaidenleichen daz ich vorgnanter ott vnd mein eriben oder wer denn
vorgenanten achker nach vns in hat alle jar jaerichleich mein herren sant jacoben
der rast dacz prvn in dem choczhaus alle jar dien dreyzzig pfennig an sand cholmans
tag vnd die selben dreyzzig pfennig zv einem ewigen liecht gehoernt in dem
vorgnanten goczhaus hintz prvn vnd auch von petrein dem pherlein her sind chomen
vnd wann sew irs versezzen dienstz nicht lenger wellent paeyten
so schulln sew vns notten swer den prief hat vnd pfenten mit vnserm guetleichen willen
mit dem vorgnanten achker an fuerbot vnd an chlag vnd an alz recht vnd
schulln sew des fuerbaz vngolden sein von allen laeuten. wier schullen auch den
vorgnanten achker nicht paulas lazzen werden, daz lob wier in allz ze laysten vnd
staet behalten mit vnsern trewn an aydes stat. vnd daz in vorbaz disew red staet
vnd vnczebrochen beleib. des gib ich in vorgnanter ott der grilnperiger denn
prief versigelten mit meinem anhangunden insigell vnd mit riepplein insigell
mein vetern den wier dor vm gepeten haben daz er diser sach zeug ist mit
seinem insigell im an schaden. der prief ist geben nach christi gepuerd
dreuczechen hvndert jar vnd in dem fuemf vnd fuemfczkisten jar des naesten fritags
nach vnsers hern leychnams tag.
wir albrecht von gotes gnaden hertzog ze oesterreich ze steyr vnd ze kernden. enbieten
vnserm getrewen liebn reimprechten von walsse oder wer vnser phleger ist ze
chrems vnser gnad vnd alles guot. wir enphelhen dir. vnd wellen gar ernstlich
daz du die erbern vnd geistleichen... den probst vnd die chorherren von hertzogenburch
vnd dasselb ir gotshaus. auf iren werden, zewn vnd vischwaiden, wo si die
habent, von vnsern wegen schiermest vor gewalt vnd vor vnrecht vntz an vns.
geben ze wien an samztag nach sand mathias tag dez heiligen zwelfpoten.
do man zalt von christs geburd drewtzehen hundert jar dar nach in dem
sechs vnd fumfczkisten jar. magister foresti.
ich christan der stainer vnd mein erben, wier veriehen vnd tuen chunt offenwar mit disem prief allen den
di in lesent sehent oder horent lesen, di nv lebent vnd her nach chunftich werdent. daz wier mit verdachetem
mvet vnd mit gesampter hant vnd nach rat vnser pesten freunt. ze der zeit da wier iz wol getuen
machten. recht vnd redleich verchauft haben, vnsers rechten freyn aygens zehen schilling geltes wienner
phenning. di da gelegen sint in dem dorff ze hautzenveld auf einem lehen da zv den zeiten auf gesezzen waz
pravnwort der maurer. vmb sibentzehen phunt gemainer wienner phenning. dem erbern man hern jansen
dem wildungzmaurer vnd sein erben. vnd der wier gar vnd gantz vericht vnd gewerd sein. also beschaidenleichen
daz der vorgenant her jans vnd sein erben mit dem obgenantem gult allen ieren frum schvln schaffen mit
in haben vnd mit verchauffen vnd mit versetzen vnd geben vnd machen swem si daz wellen an allen
irrsal. wier sein auch der vorgeschoben gult ier recht scherm vnd gewaer. als aygens recht ist nach dez landes
recht in osterreich. gieng in dar an icht ab von ansprach oder mit recht. daz schullen si haben auf vns
vnd auf alle vnserm guet. daz wier haben in steyr oder in osterreich oder wo wier iz haben. wier sein lembtich
oder tod. daz lob wier in alles staet ze haben mit vnsern trewen an als gevaer. vnd daz disev red furwas
stet vnd vnzebrochen beleib gib ich dem egenanten hern jansen dem wildungzmaurer vnd sein erben disen
brief versigelten mit meinem anhangundem insigel. vnd mit meines ohems anhangundem insigel vlreichs
des planchenstainer, vnd mit hern fridreichs insigel dez atzenprukker. vnd mit hern hainreichs insigel
des atzenprukker. vnd mit vlreichs insigel dez atzenprukker. dev der obgeschriben sach zeug sint mit
iern anhangunden insigel. der brief ist geben nach christes gepuerd dreutzehen hundert jar dar nach
in dem sechs vnd fumfczikistem jar. an sand phillipp vnd sand iacobs tag.
ich jans von wildungsmawr vergich vnd tuen chunt offenwar mit dem brief allen
den di in lesent sehent oder horent lesen di nv lebent vnd her nach chunftig werdent. daz ich
durch got vnd durch hail meiner vnd aller meiner vodern vnd nachchomen sel willen. meines
rechten vreyn chauf aygens. daz ich gechauft han. wider dev erbern beschaiden hern chunraten von
vreuntzhausen. vnd leben seinen bruder. vnd ir baider erben czehen phunt vnd zwaintzig phenning
geltz. vnd dev gelegen sind in chulber pharr ze teufleinsdorf auf einem hof. vnd ze haugstorf
vnd in dem graben. vnd ze grueb auf den vier guetern. recht vnd redleich gegeben han dem heiligen
hern sand joergen. vnd seinem gotshaus ze hertzenburch also beschaidenleich. daz mein brvder her seyfrid
ze den zeiten probst da selbst mir vnd im vnd allen vnsern vodern vnd nachchomen ein selgeret
vnd ein ewigev gedechtnvzze vnsern sellen da mit stiften vnd machen schol swie im iz aller peste
geualle vnd wie in sein gewizzen ler. vnd daz daz vorgenant guet tragen mag. wer aber daz mein
vorgenanter bruder her seyfrid probst ze hertzenburch stuerb vnd daz vorgenant selgeret nicht ausrichtiet
weder bei seinem leben noch mit gescheft nach seinem tod so schullen di vorgenanten zehen phunt
vnd zwaintzig phenning geltes des vorgenanten sand jorgen gotshaus sein in allen den nvtzen vnd rechten
vnd wir iz vnd vnser gewer her pracht vnd gehabt haben, also daz man den hern vnd den vrawen ir
phreunt dester vollichleicher gegeben mvg. vnd auch daz wir taileftig werden alles irs gepet vnd auch
ander christenleut gepet. daz da geschiecht bei tag oder bei nacht in dem vorgenanten sand jorgen gotshaus
hin fuer ewichleichen. vnd daz di vorgeschriben sach vnd wandlung furbas also stet vnd vnzebrochen
beleib. dar vber so gib ich vorgenanter jans von wildungsmavr dem vorgenanten sand jorgen gotshaus den brief versigeltn mit meinem anhangundem insigel. vnd ze einer pezzern sicherhait
mit meines bruder hern nyclqas insigel ze den zeiten maister ze maurperig. vnd mit hern
fridreichs insigel des atzenprukker. dev der vorgenanten sach vnd wandlung zeug sind mit irn
anhangunden insigeln. der prief ist geben nach christes gepurd dreutzehen hundert iar dar nach
in dem siben vnd funftzigistem iar. an sand gallen tag.
ich chuenrat von vreuntzhausen vnd ich cecilia sein hausvraw. vnd ich leb von vreuntzhausen sein brueder vnd ich katrey sein
hausvraw vnd all vnser erben. wir veriehen vnd tuen chunt allen den di disen brief lesent oder horent lesen. di nv lebent vnd hernach
chunftich sind. daz wir mit aller vnser erben guetn willen vnd gunst mit verdachtem muet vnd mit gesampter hant vnd nach vnser
pesten vreunt rat ze der zeit da wir iz wol getuen mochten verchauft haben vnsers rechten vreyn aygens, di gueter di wir gehabt
haben in chulber pharr. vnd haist in dem graben, da zu den zeiten auf gesezzen ist joerig vnd dient allev iar jaerchleich zway
phunt wienner phennig. ain phunt an sand merteins tag. vnd daz ander phunt dar nach an sand joergen tag. vnd ain
gut gelegen ze haugstorf. da zu den zeiten auf gesezzen ist ludweig. vnd dient auch zway phunt wienner phennig zu den
vorgenanten taegen. dev vorgenanten gueter all als vor an disem brief geschriben stet. vnd swaz dar zu gehoert ze veld ze dorf
versucht oder unversucht gestift oder ungestift wie so daz genant ist haben wir recht vnd redleich verchauft vnd geben mit
allen den nutzen vnd rechten als wir sev in aygens gewer her pracht haben vmb vier vnd sechtzig phunt gemainer
wienner phennig. der wir gar vnd gaentzleich gewert sein ze rechten taegen. dem erbern beschaiden hern iannsn von wildungsmawr
gesezzen ze schoenleiten vnd sein erben furbas ledichleich vnd vreyleich ze haben vnd allen iern frum da mit
ze schaffen verchauffen versetzzen vnd geben vnd machen swem si wellen an allen irrsal vnd sein auch wir ich vorgenanter
chunrat von vreuntzhausen vnd ich cecilia sein hausfraw vnd ich vnd ich leb von vreuntzhausen vnd ich katrey sein hausvraw
vnd all vnser erben unweschaidenleichen der vorgenanten gueter als vor an disem brief geschriben ist. des egenanten beschaiden
hern jannsen von wildungsmawr vnd seiner erben ir recht gewer vnd scherm fur allev ansproch als aygens recht ist vnd
an des landes recht ze osterreich. wer aber daz si mit recht an den vorgenanten gueter als vor geschriben ist icht chrieges
oder ansproch gewunnen swaz si des schaden nement daz schullen wir in alles aus richten vnd wider chern an allen irn
schaden vnd schullen auch si daz haben auf vns vnweschaidenleichen vnd auf allem vnserm guet daz wir haben in dem landt ze
osterreich oder swo wir iz haben wir sein lebentich oder tod. vnd daz diser chauf furbas also stet vnd vnzebrochen beleib, dar
vber so geb wir ich vorgenanter chuenrat von vreuntzhausen. vnd ich leb sein bruder. dem egenanten beschaiden hern jannsen
von wildungsmawr vnd sein erben disen brief versigelten mit vnser baider anhangunden insigeln. vnd ze einer pezzern sicherhait.
mit vnsers oechems albrants von ramsenpach. vnd mit hern wernharts des druchsaetzen vnd mit wolfgers des
reychelsperger. vnd mit rudolfs des druchsaetzen di all der vorgeschriben sach gezeug sint. mit irn anhangunden insigeln. der
prief ist geben nach christes gepuerd dreutzehen hundert iar. dar nach in dem siben vnd funfczigisten jar. an sand alexii
tag.
ich her genik von elsarn vnd ich katrey sein hausvrowe vnd vnser paider erben wier veriehen vnd tuen chunt
offenbar an dem prief allen leuten. daz wier mit verdachtem muet vnd zu der zeit do wier iz wol getuen
machten vnd nach vnser pesten freunt rat vnd willen haben geben vnsers rechten aygens daz mein hausvrowen
vrowen katreyn an derstarben ist von iers vater tod hern vlreichs von elsarn vnd von ierr mueter
tod vrowen katreyn den got paiden genad vierczk phenning gelts wienner mvniz die man dient an sand
mychels tag die do ligent datz wayzendorf auf ainer hofstat vnd ain weingarten auch do selbs daz wier
in nvtz vnd in gwer gehabt haben vnd mit allen den rechten vnd nvtzen vnd wierz gehabt haben ze veld
vnd ze dorf versuecht vnd vnuersuecht gestift vnd vngestift also hab wierz ledichleichen vnd innechleichen
durich got vnd durich vnser vrowen willen vnd durich vnser sel hail willen vnd durich all vnser
vodern sel willen geben vnser vrowen gotzhaus ze salapulka in daz pirichech. also beschaidenleich daz
man ebichleichen schol piten peidem selben gotzhaus vmb vns vnd vmb all vnser vodern wier sein lemtig
oder tod. vnd sei auch wier vorgenant dez egenanten guetz recht scherm vnd gwer fuer all ansprach.
daz die red stet vnd vnzebrochen beleib dar vber so geb wier disen prief zu ainer offen vrchund vnd
zu ainer sichtigen worhait vnd wan mein vorgenanteu hausvrowe vrowe katrey aigens insigels
nicht enhat so bestet ich vorgenanter genik den prief mit meinem aigen anhangunden insigel.
der sach ist zeug her hainreich von mizzingdorf vnd wernhart der styreiner mit iern
anhangunden insigel. der prief ist geben noch christes gepuerd dreuzehen hundert
iar dar nach in dem syben vnd funftzkisten iar an sand vlreichs tag.
ich katrey hern vlreichs tochter von elsarn hern geniken hausvrow vergich vnd tuen chunt allen leuten daz ich
mit verdachtem muet vnd mit guetem willen vnd nach gunst meiner nachsten freunt. vnd zu der zeit
do ich iz wol getuen mocht. han geben meines rechten aygen daz mich angestarben ist von meines
vater tod hern vlreichs von elsarn dem got genad. funf phennig gelts wienner muniz vnd new phennig
die man dient an sand michels tag. von ainem achker der do leit in dem gerhertleins. mit allen den
rechten vnd nvtzen als ich in vnd mein vodern gehabt haben, also hab ich die vorgenanten funf
phenning gelts geben innechleichen durich got vnser vrowen gotshaus ze salapulka. also beschaidenleich
daz man ebichleichen schol piten vmb mich vnd vmb meinen wiert hern geniken vnd vmb hern
vlreichen von elsarn mein vater vnd vmb all vnser vodern. daz die red also stet vnd
vnzebrochen beleib dor vber so gib ich disen prief zu einer offen verchund vnd zu ainer sichtigen
worhait. vnd wan ich vorgenantev katrey aygens insigels nicht enhan so verpint ich mich
hinder meines wierts insigels hern geniken stet ze haben alles daz daz vor verschriben ist an
dem prief. vnd der vorgenanten wandlung ist zeug fridreich der zobel von sichartzreut
mit seinem anhangunden insigel. der prief ist geben noch christes gepuerd vber dreutzehen
hundert jar dar nach in dem siben vnd funftzkisten jar an dem svnewent tag.
ich ludweig von zelkingen vnd ich agnes sein hausvrawe. vnd vnser baider erben. wir veriehen vnd tuen chunt offenleich
allen den di disen brief lesent. oder horent lesen, di nv lebent vnd hernach chunftich sint. daz wir mit aller vnser erben gueten
willen vnd gunst mit verdachtem muet vnd mit gesampter hant nach rat vnser pesten vreunt. zu der zeit vnd wir iz wol
getuen mochten. verchauft haben vnsers rechten aigens. vnsern drittail an dem hof ze aetzleinsperig. vnd allev recht dev wir an dem selben
hof gehabt haben, vnd allez daz vnd dar zve gehoert. holtz. wismad. paw. hofstet, phenningguelt. pavngarten. vnd swaz man dar in dient
von den weingarten gelegen in dem haesental. vnd alles daz dar zue gehoert ze veld ze dorf iz sei gestift oder vngestift. versuecht oder
vnuersuecht. swie daz genant ist. daz mich vorgenantev agnesen di zelkingerin anderstorben ist von meinem vater hern vlreichen
von ternwerch. daz der selb her vlreich von ternwerch mein vater dem got genade. an di juden versatzt het, so verr. daz sich
daz selb guet an di juden veruallen het. vnd ich daz vnd mein vorgenanter wiert. her ludweig von zelkingen. vnd vnser mit erben,
von den luden wider gechauft vnd geledig haben, den vorgenanten vnsern drittail an dem vorgenanten hof vnd swaz dar zve
gehoeret, vnd waz wir recht dar an gehabt haben. daz haben wir recht vnd redleich verchauft vnd geben mit allen den nvtzen
vnd rechten als wir ez in aygens gewer her pracht haben. vmb vierzig phunt wienner phenning. der wir gar vnd gaentzleich
verricht vnd gewert sein, dem erbern gaeistleichen hern. hern seyfridn probst des gotshaus ze hertzenburch. vnd dem conuent
gemain des selben gotshaus vnd allen iern nach chomen. furwas ledichleich vnd vreyleich ze haben vnd allen iern frum da mit
ze schaffen. mit in haben vnd mit verchauffen mit versetzen vnd geben swem si wellen an allen irrsal. vnd sein auch wir
ich vorgenanter ludweich von zelkingen vnd ich agnes sein hausvrawe vnd all vnser erben vnuerschaidenleich des vorgenanten
guetes als vor an disem prief geschriben stet, der erbern gaeistleichen hern gemain des gots haus ze hertzenburch vnd iern nachchomen
recht scherm vnd gewer fuer allev ansproch als aigens recht vnd des landes recht ist in osterreich. wer aber daz daz si an
dem selben guet icht ansproch oder chrieg gewunnen mit recht swaz si des schaden nement daz schulle wir in alles aus richten
vnd wider chern an allen iern schaden. vnd schullen auch si daz haben vnuerschaidenleich auf vns vnd auf allem dem guet
daz wir haben in dem land ze osterreich, oder wo wir iz haben wir sein lebentich oder tod. vnd daz diser chauf furbas also stet
vnd vnczebrochen beleib dar vber so gib ich vorgenanter ludweich von zelkingen den egenanten gaeistlichen hern gemain
des gotshaus ze hertzenburch disen brief versigltn mit meinem anhangunden insigel vnd wan ich vorgenantev agnes di zelkingerin
nicht aigens insigel hab gehabt. verpint ich mich des vorgenanten chauff als stet ze haben, hinder meines aidem insigel hern ottens
des sozzer. vnd hinder meines vorgenanten wiert insigel her ludweigs von zelkingen. vnd sint auch zeug, her leupolt von
sachsengang zden zeiten pharrer datz sand stephan ze wiennen. vnd chunrad von sachsengang. vnd her hainreich von zelkingen
vnd her ott von zelkingen. di all diser sach vnd des vorgenanten chauff zewg sint mit iern anhangunden insigel. der prief
ist geben nach christes gepuerd dreutzehen hundert jar. dar nach in dem siben vnd funfczigistem jar. des maentags an dem achten
tag nach sand phylipps vnd sand iacobs tag.
ich hainreich von hulls vnd ich agnes sein hausvrawe. vnd vnser baider erben. wir veriehen vnd tuen chunt allen den di disen prief lesent. oder
horent lesen. di nv lebent. vnd hernach chunftich werdent. daz wir mit aller vnser erben guetem willen vnd gunst mit verdachtem muet. vnd mit
gesampter hant. vnd nach vnser pesten vreunt rat. zv der zeit do wir iz wol getuen mochten, verchauft haben vnsers rechten aygens. vnser hof
gelegen ze aetzleinsperg. vnd alles daz. daz zve dem selben vnserm hof gehoert holtz. wismad. pawe. phenning gult. paungarten. vnd swaz man in den selben
hof dient von den weingarten gelegen in dem haesental. vnd alles daz. daz zve dem egenanten vnserm hof gehoret, als vor geschriben ist. ze velde vnd ze dorf. iz sei gestift oder
vngestift. versuecht oder vnuersuecht. swie so daz genant ist. vnd des selben hof. vnd alles des. daz dar zve gehoret. ist mich
vorgenanten hainreichen von hulls ein drittail anerstorben von meinem enen. hern vlreichen von ternwerch. dem got genade. vnd ein drittail des selben hof.
vnd alles daz. daz zve dem selben drittail gehoret. han ich gechauft von meinem swager hern albern von mainwerch dem got genad. vnd von seiner hausvrawen
vrowen margreten meiner muemen. vnd han auch ich vorgenanter hainreich von hulls den vorgenanten hof vnd alles daz daz dar zve gehoret
geledig vnd gelost von den juden vmb daz gelt, daz in der egenant mein en her vlreich von ternwerch vnd sein hausvrawe. vrowe alhait mein an
der auch got genade mit gesampter hant schuldig gewesen sint. den vorgenanten hof. vnd alles daz. daz dar zve gehoret. als vor an disem prief
geschriben stet. an di tzehent di dar zve gehorent. di nym ich hainreich von huls mir besunderleich vor aus. haben wir recht vnd redleich verchauft
vnd gegeben mit allen den nvtzen vnd rechten als wir iz in aygens gewer her pracht haben, vmb anderthalb hundert phunt wienner phenning der
wir gar vnd gaentzleich gewert sein. den erbern gaeistleichen hern probst seyfriden des gotshaus ze hertzenburch vnd dem conuent gemain des
selben gotshaus. vnd alln iern nachchomen fuerbaz ledichleich vnd vreileich ze haben vnd allen iern frum da mit ze schaffen, verchauffen versetzen
vnd geben swem si wellen an allen irrsal. vnd sein auch wir. ich hainreich von hulls vnd ich agnes sein hausvraw vnd alle vnser erben
vnuerschaidenleich des vorgenanten hof vnd alles des daz dar zve gehoret, vnd daz wir in dar zue ze chauffen gegeben haben, als vor an disem brief
geschrieben stet. der egenanten gaeistleichen hern gemain des gotshaus ze hertzenburch. vnd irn nach chomen recht gewer vnd scherm fuer alle
ansproch, als aygens recht ist vnd des landes recht ze osterreich. wer aber daz si mit recht an dem selben hof vnd an alle dev vnd dar zve
gehoret als vor geschriben ist icht chrieges oder ansproch gewunnen. swaz si des schaden nement. daz schulle wir in alles aus richten vnd wider
chern an allen irn schaden, vnd schullen auch si daz haben auf vns vnuerschaidenleich vnd auf allem vnserm guet. daz wir haben in dem lant
ze oesterreich. oder swo wir iz haben wir sein lebentich oder tod. vnd daz diser chauf furbaz also stet vnd vnczebrochen beleib. dar vber so gib ich
vorgenanter hainreich von hulls in disen brief ze einer warn vrchunt diser sach versigelt mit meinem anhangundem insigel. vnd mit meiner
nasten vreunt insigel. di hernach geschrieben sint. des erbern hern. hern leupolts von sachsengang zv den zeiten pharrer datz sand stephan
ze wienn. vnd mit chunrats von sachsengang seins vetern. vnd mit hern fridreichs des atzenprukker. vnd mit hern ortolfs des chulber
ze den zeiten chelermaister. des hoch geporn fuersten hertzog albrechts in osterreich. di all diser sach gezeug sint. mit irn anhangunden insigel.
der prief ist gegeben ze wiennen nach christes gepuerd dreutzehen hundert jar. dar nach in dem siben vnd funfczigistem jar. des maentags an
dem achten tag. nach sand phylipps vnd sand iacobs tag.
ich nyclas an dem ort von dem nydern greitzenstein. vnd ich chunrat der fleischacher vnd ich stephan
maendel. vnd ich mert maendel. vnd alle vnser erben, wir veriehen vnd tvn chunt offenbar mit dem prief allen
den dev in sehent oder hoernt lesen. daz vns vnser genediger herr. her seyfrid zu den zeiten probst ze
hertzognburg. vnd der conuent gemain vnser herren. di genad habnt getan, daz wir von vnsern czwain
lehen di wir haben vnd vnser erben. ze dem nydern greizenstein. habn ab gechauft vnsers rechten dienst an
dreisig drithalb phunt wienner phenning dienst. also beschaidenleichn. daz wir vnd vnser erben vnd
nachchomen noch hin fuerbaz ewichleichn alle jar von vnsern vorgenanten tzwain lehen schullen diennen an sand
gyligen tag sechczig wienner phenning. mit alle dem nucz vnd rechten. als wir vor von alter ir holden sein
gewesen. vnd als wir di vorgenanten sechczig phenning vor in ganczem dienst gedient habn. vnd zu ainem
sichtigen vrchund der vorgenanten wandlung geb wir in disen prief versigelten mit des erbern herren hern stephans
des eysenpeytel. vnd mit des erbern mannes. wernheres des hunthos, vnd mit des erbern mannes vlreichs
des chriechen anhangunden insigeln. di wir dar vmb fleischcleichn habn gepeten. wan wir nicht aigins insigels
habn gehabt. daz sev irev insigel an disen prief gehangen habnt. zu ainer sicherhait vnd zu ainem waren
gezeug. der vorgenanten sache. der prief ist gebn nach christes gepurde. dreuzehen hundert jar. dar nach in
dem syben vnd funfczgisten jar an sand gorgen tag.
ich wernhart der truchsezz von reychersdorf vnd mein hausfrauwe vrowe agnes vnd vnser baider erben. wir veriehen offenlich an disem prief daz wir mit wolbedachtem muet vnd gesampter hant zu der zeit do wir iz wol getun mochten
durch merung des lobes des almechtigen gotes seiner lieben muter marie vnd der hayligen junchfrowen sand kathrey vnd auch aller hayligen recht vnd redlichen geben haben sand jorgen gotzhaus ze hertzogenburch vnsers rechten
vreyen chauf aigens vnd purchrechts die gueter die her nach geschriben stent. des ersten tzway guter am gugrel pei wilhalmspurch aynz da zu den zeiten aufgesezzen ist leutolt vnd dient alle iar auf sand poelten tag acht vnd
achzig phennig. daz ander da nycla antychrist zu den zeiten aufgesezzen ist vnd dient acht vnd funfczig phennig. vnd ain gut zu radhawe da dytel der smyt zu den zeiten auf gesezzen ist. vnd dient vier vnd sechzig phenning
vnd ain gut am chalch da seyfrid zu den tzeiten auf gesezzen ist vnd dient tzwen vnd dreizzig vnd ain gut pei den mulhofen da zu den tzeiten pleyschan vnd chunrat sein gemainer auf gesezzen sint vnd dient acht vnd achzig phennig.
vnd ain gut zu mulhofen da zu den tzeiten jans der voyt auf gesezzen ist. vnd dient sybentzig phennig. vnd ain gut an dem pruchlein da zu den zeiten lewbel der sneyder auf gesezzen ist vnd dient ain halbz phunt vnd
ainen phennig vnd tzwai guter in dem marcht zv wylhalmspurch daz ain an dem frauwen marcht da ze den tzeiten haintzel der chrell auf gesezzen ist. vnd dient acht vnd sechzig daz ander da dymut die paderin zu den zeiten
aufgesezzen ist vnd dient zwelf phennig vnd sechzig phennig geltes auf vberlent vmb den marcht zu wilhalmspurch vnd ain lehen zu purgmansdorf da zu den zeiten albrecht aufgesezzen ist. vnd dient alle iar newn schilling acht
vnd tzwainzig phenning halb auf sand michels tag vnd halb auf sand jorgen tag. vnd ainen hof zu mawterhaim da chunrat zu den tzeiten auf gesezzen ist vnd dient alle iar ain halbz phunt auf sand jorgen tag vnd funf vnd
tzwainzig phenning auf sand michels tag. vnd drew lehen in chulber pharr ainz haizt am hyntperg da fridreich zu den zeiten auf gesezzen ist vnd dient alle iar ayn phunt vnd vier phenning. daz ander vor dem lerpawm
da hainreich zu den zeiten auf gesezzen ist vnd dient alle iar acht vnd achzig phennig vnd ayn lehen zu edlitz da vlrich in dem pawmgarten auf gesezzen ist vnd dient drey schilling vnd drey phenning vnd sechzig phenning
auf aim weingarten zu reychersdorf den zu den zeiten dytel der chramer zu hertzogenburch von mir gehabt hat. vnd acht vnd tzwainzig phenning von aim weingarten am plessengraben den zu den zeiten philipp der schuster
von potenprunn von mir gehabt hat. wir haben auch in gesatzt vnsers rechten vreyen purchrechtes mit vnsers purchherren hant vnd willen des erwirdigen herren. abbt dytreichs zu chotweig ainen hoff vnd tzwn hofstet zu ossarn
von dew man alle iar dient vierdhalb phunt phennig vnd von dew man hin wider dient vnserm vorgenanten purchherren dreizzig phennig auf sand michels tag alle iar vnd nicht mer. den vorgenanten hof vnd hofstet hab
wir in gesatzt fur sechzig phunt wienner phennig als satzung recht ist in dem land zu osterreich also beschaidenleich wan daz wer daz ich vorgenanter wernhart oder mein erben oder mein vorgenant purchherren die vorgenanten
hof vnd hofstet losen vmb sechzig phunt phennig den schullen sie vns zu losen geben an alle wider red vnd schol die losung alle iar geschehen auf sand jorgen tag. von den selben vorgenanten gutern reicht man mir
vorgenanten her wernhart oder meinen erben zu vogtrecht vnd zu vrchund ieder gestift hold tzwen phennig vnd nicht mer. die vorgeschrieben guter han ich vorgenanter wernhart dem vorgenanten gotzhaus recht vnd redlich geben
versuecht vnd vnuersuecht gestift oder vngestift mit allen den nutzen vnd rechten als ich sy vnd mein erben her bracht haben vnd schol ich noch mein erben daz vorgenant gotzhaus von der vorgenanten vogtey wegen an den vorgenanten
gutern an dhainen dingen irren denn daz sy allen iren frumen damit schullen vnd mugen schaffen als mit andern irs gotzhaus alten aygen. vnd dar vmb so hat sich der erber geystlich herr probst seyfrid mit allem
conuent vnd alle ir nachchomen gegen mir vnd allen meinen erben verlobt vnd verpunten daz sy mir hin fur ewicleich in der capellen zu reichersdorf messe haben vnd auzrichten schullen alle suntag mentag mitichen
freytag samtztag vnd dar tzue schol ich vorgenanter wernhart oder wer in meinem haus ist ainen helfer mit allem dem gerechten der zu dem altar vnd der mess gehort schicken vnd haben. vnd wann daz wer daz der vorgenanten
messe ayne an der vorgenanten taege ainem nicht gesprochen vnd vollfurt wurd on geverd die scholl man an vnterlazz des nahsten erigtags vnd pfintztags sprechen vnd volbringen. wer auch daz des got nicht engeb daz der
vorgenant her seyfrid probst zu hertzogenpurch mit allem couent oder alle ir nachchomen an dem vorgenanten gotzdinst vnd messen saumig were vnd nicht allez daz volfurt vnd begingen als vorgeschrieben stet so sol
ich mich vorgenanter wernhart oder mein erben des vorgenanten geltes alles an schaden vnterwinden vnd schol daz inne haben ain mened vnd in dem selben mened schullen sy mir vnd meinen erben alle die
sawmichait die an dem vorgenanten gotzdinst geschehen wer erfullen vnd vollpringen. teten sy des nicht so schullen furbaz die vorgenanten aylef phunt geltes mir vnd meinen erben vrey vnd ledich sein vnd schullen vnd
mugen wir damit schaffen allen vnsern frumen als iz vns aller pest fugt an alle ir vnd alle ir nach chomen widerred vnd irrung. vnd daz die vorgeschrieben sache vnd wandelung hin fur ewicleich also stet vnd
vntzerbrochen beleib, dar vber so gib ich vorgenanter wernhart disen prief versigelt mit meinem anhangunden insigel zu ainem waren vrchund vnd mit des erbern geystlichen herren abbt dytreichs zu den zeiten zu
chotweig meines purchherren anhangenden insigel. vnd mit meiner vetern jans vnd jorgen die truchsezzen von vtzensdorf vnd her jorg der truchsetz vom sitzenperg. vnd her chunrat von frewntzhausen vnd leb sein
pruder die diser vorgenanten sache alle geczeug sein mit iren anhangenden insigel. der prief ist geben do man zalt nach christus gepurd drewzehen hundert iar dar nach in dem acht vnd funftzigisten iar
auf sand merteins tag.
ich stephan von mizzingdorf vnd ich johanna sein hausvrow vnd all vnser erben wier vergehen vnuerschaidenleich an dem prief vnd tuen chunt offenchleich allen den die in
sehent oder horent lesen die nv lebent oder hernach chunftich sint daz wier mit wol verdachtem muet vnd mit gunst vnd mit guetem willen aller vnser erben vnd mit
rat vnser pesten vreunt zu der zeit do wier iz wol getuen machten, recht vnd redleich verchauft haben funczehen schilling gelts wienner phennig die man aller ierchleich
dient an sand michels tag, vnd daz vnser rechts chaufguet gewesen ist vnd daz do leit datz gnandestorf auf siben lehen vier lehen die vnser rechtz aigen sind gewesen
vnd dient aller ierchleich siben schilling phennig wienner muniz an sand michels tag vnd dreu lehen die vnser vreis puerchrecht sind gewesen von dem erbern herren von
dagsperch, do man aller ierchleich von dient ain phunt phennig wienner muniz an sand michels tag, vnd von den vorgenanten drin lehen hab wier gedient alle iar
ze puerchrecht dem egenanten erbern hern von dagsperch ein halben wienner phennig an sand michels tag vnd nicht mer seinem amptman gen egenbuerch. vnd recht
als wier die vorgenanten funfzehen schilling gelts datz gnandestorf zten zeiten gehabt haben in nutz vnd in gwer vnversprochenleich versuecht vnd vnuersuecht gestift
vnd vngestift ze veld vnd ze dorf iz sei purchrecht oder aigen swie so daz genant ist, also hab wiers durich vnser sel hail willen ledichleichen ze chauffen gegeben zu
vnser vrowen gotzhaus in daz pirichech, dem erbern geistleichen mann hern chunrat dem lochler chorherr ze hertzogenburch zten zeiten pharrer ze salapulka vmb vierzk
phunt phennig gemainer wienner muniz der wier vnd vnser erben gantz vnd gar recht vnd redleich gewert sein ze rechten tegen an allen schaden. vnd schol auch der
vorgenant her chunrat der lochler vnd all sein nachchamen pei dem egenanten vnser vrown gotzhaus die vorgenanten funfzehen schilling gelts hin fuer ledichleich
vnd vreileich haben verchauffen versetzen geben wem seu wellen vnd all iern frum do mit schaffen an allen iersal. ich pin auch egenanter stephan von mizsingdorf
vnd mein erben vnuerschaidenleich des vorgenanten hern chuenrats des lochler oder wer pharrer datz dem egenanten vnser vrown gotzhaus ist der oft genanten
gult datz gnandestorf ier recht scherm vnd gwer fuer all ansproch als aigens vnd purchrechtz recht ist in dem lant ze osterreich. wer awer daz der vorgenant her
chunrat oder sein nachchoemen an dem egenanten guet icht chrieg oder ansproch gewvnen von vns oder von. vnsern erben oder von wem daz wer daz seu mit recht schaden
nemen, den selben schaden den der selb her chunrat oder wer des egenanten gotzhaus phleger ist mit recht gesprechen mag den schull wier vnd vnser erben in gantz vnd
gar abtragen vnd ausrichten an all iern schaden. daz lob wier dem vorgenanten hern chunrat vnd allen sein nachchomen pei vnser vrown gotzhaus als ze laisten vnd stett
behalten mit vnsern trewn an als gever vnd schullen seu iz dar zue haben auf vns vnd auf vnsern erben vnverschaidenleich. vnd auf all vnserm guet daz wier haben oder
hinder vns lazzen in dem lant ze osterreich, vnd schullen sein do von bechoemen mit vnserm guetleichen willen an all widerred; wier sein lemtig oder tod. vnd daz
die red also stet vnd vnzebrochen beleib dar vber so gib ich stephan von mizsingdorf dem vorgenanten hern chunrat vnd allen seinen nachchoemen pei vnser
vrown gotzhaus disen prief zu einer waren verchund der sach versigelt mit meinem anhangundem insigel. der sach vnd der red sind auch zeug mein
prueder her hainreich vnd her thobitz vnd her seibot, vnd hainreich mein swager von butigenaw mit iern aigen anhangunden insigel. der prief
ist geben nach christes gebùrd vber dreuzehen hundert iar dar nach in dem nevnvndfunfzkisten iar an sand mathias tag.
ich joerg von gotzensdorf vnd ich margret sein hausfrauwe vnd ich herdegen sein suen vnd alle vnser erben wir veriehen vnd tun chunt offenlich
an disem prief allen den die in sehent oder horent lesen die nv lebent oder her nach chunftig sint. daz wir mit aller vnser erben guten willen vnd gunst
mit verdachten mut vnd mit gesampter hant vnd nach vnser besten frewnt rat zu der zeit do wir iz wol getun mochten verchauft haben vnsers rechten
vreyen aygens anderthalb lehen die gelegen sind zu hawsdorf in chulber pfarr vnd von dem lehen man alle iar dient aynen mutt chorn ainen mutt
habern sechs schilling pfennig vnd von dem halben lehen zwelf metzen chorn vnd tzwelf metzen habern sechs schilling pfennig vnd ain halbez
lehen gelegen daz da haizt in dem graben auch in chulber pfarr von dem man alle iar dient ainen halben mutt chorn ainen halben mutt habern sechs
kes oder fur ieden kes sechzehen pfennig ain gans zwai herbst huner vnd zwai vaschang huner. die vorgenanten guter allew haben wir recht vnd redleich
verchauft vnd geben mit allen den nutzen vnd rechten zu veld vnd zu dorf holtz oder wysmad gestift oder vngestift versucht oder vnuersucht swie so daz
genant ist als wir sew vnd vnser erben in aigens gewer her bracht haben
vmb aecht vnd siebentzig pfunt sechs schilling vnd tzwaintzig
pfennig gemainer wynner pfennig der wir gar vnd gentzlich gericht vnd gewert sein dem erbern beschaiden hern jansen von wildungsmawr vnd seinen erben
furbaz ledicleich vnd freileich zu haben vnd allen iren frvm da mit ze schaffen mit verchaufen mit versetzen vnd geben vnd machen swem si wellent an allen irrsal vnd
sein auch ich vorgenanter joerg vnd ver margret sein hausfrauwe vnd herdegen vnser suen vnd alle vnser erben vnuerschaidenleich die vorgenanten gueter als vor an
disem brief geschrieben stet des vorgenanten beschaiden hern jansen von wildungsmaur vnd seiner erben ir recht scherm vnd gewer fuer alle ansprach als aigens
recht ist vnd des landes recht in oesterreich. wer aber daz daz sy mit recht an dem vorgenanten guet als vor geschrieben ist icht chriegs oder ansprach gewunne
swaz sie des schaden nemen daz schull wir in allez auzrichten vnd wider cheren an allen iren schaden vnd schullen auch sy daz haben auf vns vnverschaidenleich
vnd auf alle vnserm gut daz wir haben in dem lant ze oesterreich. oder swo wir iz haben wir sein lebentich oder tod. vnd daz diser chauff furbaz also stet
vnd vnzerbrochen beleib dar uber so gib ich vorgenanter joerg von gotzensdorf vnd ich herdegen sein sun disen prief versigelten mit vnser
paider anhangunden insigel. des sint auch getzeug die erbern beschaiden her chunrat von frewntzhausen her jans der dotzenpech albrant von ramsenpach
leb von frewntzhausen mit irn anhangunden insigeln. der prief ist geben nach christus gepurd drewzehen hundert iar dar nach in dem newn
vnd funfzigsten iar des naesten erigtags nach dem auffer tag. ich vlreich der haekkinger vnd ich elzbet sein hausurow. wir vergehen vnd tuen chunt allen den die disen brief lesent oder
horent lesen. die nu lebent vnd hernach chunftich sind. das wir mit vnser erben guetem willen vnd gunst mit verdachtem
mùt. vnd mit gesamter hant. zu der zeit do wir es wol getun mochten. verchauft haben vnsers rechten chauf aigens
daz wir miteinander mit gesampter hant gechauft haben. an sechs phenning. drithalb phunt wienner phenning gelts
gelegen ze obern muechsnitz. auf vier behausten lehen. vnd auf allem dem vnd dar zue gehoeret ze velde vnd ze dorff es
sei gestift oder vngestift, versucht oder vnuersucht. wie so das genant ist. die vorgenanten drithalb phunt wienner
phennig gelts an sechs phenning haben wir recht vnd redleich verchauft vnd geben mit allen den nutzen vnd
rechten als wir si in aigens gewer her pracht haben. vmb acht vnd dreizzich phunt wienner phenning. der wir
gar vnd gaentzleich gewert sein. dem erbern herren hern chunraten dem loechler chorherre ze hertzogenburch
vnd zu den zeiten pharrer datz vnser vrowen in dem pirichaech. der die vorgenanten gult gechauft hat im vnd
allen seinen nachchomen die der selben seiner pharrchirichen nach im pharrer werdent. ze nutz vnd ze frumen
fuerbas ewichleich da bei ze beleiben. vnd sein auch wir ich vlreich der haekkinger vnd ich elzbet sein hausurow
vnd vnser erben vnverschaidenleich der vorgenanten drithalb phunt wienner phenning gelts an sex phenning des
egenanten hern chunrats des loechler vnd seiner nach chomen. die der egenanten seiner pharrchirichen nach im pharrer
werdent. recht gewern vnd scherm fuer alle ansprach als aigens recht ist vnd des landes recht ze osterreich. waer
aber das si mit recht an der selben gult icht chriegs oder ansprach gewunnen von wem das waer was si des
schaden nement. daz ir ainer bei seinen trewen gesagen mag. das sullen wir in allez ausrichten vnd widerchern
an allen iren schaden. vnd sullen auch si das haben auf vns vnverschaidenleich vnd auf allem vnserm guet
daz wir haben in dem lande ze oesterreich, oder wo wir es haben, wie so daz genant ist wir sein lebentich
oder tode vnd das diser chauf fuerbas also staet vnd vntzerbrochen beleibe. dar vber so geben wir
ich vlreich der haekkinger vnd ich elzbet sein hausurow in disen prief zu einem waren verchunde vnd ze
einer ewigen vestnung diser sache versigelten mit vnserm insigil. vnd mit meiner prueder insigiln hern maricharts
des haekkinger. zu den zeiten chapplan des edeln hochgeboren fuersten hertzog rudolfs ze osterreich ze steyr
vnd ze chernden vnd pharrer ze chuessenach vnd hainreichs des haekkinger. und mit vlreichs insigil des
rustpekchen. die diser sache gezeug mit iren insigiln. der brief ist geben nach christes gebuerd drewtzehen
hundert iar. dar nach in dem newn vnd fumfczgisten iar an der heiligen aindlef tausent maide tage.
ich chunrat von freuntzhausen vnd ich cecilia sein hausvraw. vnd ich leb sein prueder vnd ich kathrey
sein hausvrav vnd all vnser erben wir veriehen vnd tuen chunt allen den die disen prief sechent oder hoerent
lesen die nv lebent oder hernach chunftig werdent. daz wir mit wol wedachtem muet zu der zeit da wir is
wol getuen machten vnd mit gesampter hant vnd mit vnser erben gueten willen verchauft haben vnsers rechten
vrein aygens ain halbes pfunt vnd newn vnd zwaintzk phening geltz die da gelegen sind auf zwelif
jeuchen achers, vnd hayzzt in dem schiltpach vnd die man alle iar dient an sand michels tag dem
erbern weschaiden hern jansen von wildungzmaur vnd seinen erben mit alle den nutzen vnd rechten
als wir is her pracht haben zu verseczen zu verchauffen vnd geben swem sy wellen an alle
vnser irrung vmb zehen pfunt gemeiner wienner phennig der wir gantz vnd gar gericht
vnd gewert sein. wir sein auch dez vorgenanten geltz dez vorgenanten hern jansen von wildungzmaur
vnd seiner erben recht scherm vnd gwer fuer all ansproch. waer auer daz in mit recht
dar an icht abgieng daz schull wir in alles ausrichtn vnd wider chern vnd schull si daz
haben auf vns vnd auf alle dem guet daz wir haben oder lazzen in dem land ze oesterreich.
daz lob wir in mit vnsern trewn vnd daz in daz furbaz stet vnd vntzebrochen weleib dar
vber so geb wir in disen prief versigelt mit vnser payder anhangunden insigel vnd dez
ist auch getzeug vnser veter wolfhart der reychersperger mit seinem anhangunden insigel.
der prief ist geben nach christes gepuerd dreutzehen hundert iar dar nach in dem newn
vnd funczkisten iar an sand symons tag.
ich alram der poetynger vnd ich dorothea sein hausvrow vnd all vnser erben wier vergehen vnuerschaidenleich vnd tuen
chunt offenleich mit dem prief alln leuten de in sehent oder horent lesen de nv lebent oder hernoch chunftig sint.
daz wier mit wol verdachtem muet. vnd guetem willn vnd gunst aller vnser erben vnd noch rot vnser pesten vrevnt zu
der zeyt, do wier iz wol getuen mochten. recht vnd redleich verchauft haben vnsers rechten vrein aygens vier phunt
vnd subenczehen phenning geltz wyenner muenizz de gelegen sind in der pharr datz sand gothart auf dreuczehen bestiften
guetern de her nach beschriben stent von erst ans stumphleins stat, dient sechs ches dreyzzig phenning zway herist huern
zway vaschang huern, ludweyg auf dem ekk dient drey ches fünf phenning vnd ain vaschang huen vnd ain herbst
huen hainreich vnder dem holtz dient sechs ches dreyzzig phenning zway herbst huern zway vaschang huern herman auf der
leiten dient drey ches zehen phenning ain herbst huen vnd ain vaschang huen chunrat an der neunteufelstat dient
drey ches zehen phenning ain vaschang huen vnd ain herbst huen an des puebenstat dient drey ches zehen phenning
ain herbst huen ain vaschang huen. an dez gstyerstat dient drey ches zehen phenning ain herbst huen ain vaschang
huen. fridreich in der hêll dient drey ches zehen phenning ain herbst huen ain vaschang huen. auf dem mayr hof dient
suben ches fumf vnd vierczig phenning drev vaschang huern drev herbst huern. vlreich im techsenpach dient drey ches
zehen phenning ain herbst huen ain vaschang huen chunrat der pink dient drey ches zehen phenning ain herbst huen ain vaschang
huen hainreich ze aufenstain dient anderthalben ches funf phenning ain halbs herst huen ain halbs vaschang huen. peter am
trautmarsperg dient anderthalben ches sechs phenning ain halbs herst huen ain halbs vaschang huen. de vorgenanten gueter alle
ze veld vnd ze dorf bestift vnd vnbestift versuecht vnd vnuersuecht, wie so daz genant sey alz wier iz in nucz vnd in aygens gewer
mit recht her procht haben also hab wier iz ledichleich ze chauffn geben dem erbern geystleichen herren hern chunrat dem lochler
chorher ze hertzognburch ze sand gorign gotzhaus vnd den geystleichen chorhern da selbz, vm ains vnd sechczig
phunt phenning wienner muenizz, der wier ganczz vnd gar gewert sein an alln schaden. iz schulln auch de vorgenanten chorhern
datz hertzogenburch hin fuer ewichleich mit dem ee genanten guet alln iern frum schaffen mit verchauffen mit verseczzen vnd gebn
wem se welln mit vnserm guetleichen willn an alln yrsal. wier sein auch dez ee gnanten guetz ier recht scherm vnd
gewer fuer all ansprach noch dez landes recht in osterreich. wer aber daz den ee gnanten geystleichen chorherren datz hertzogenburch
an dem ee gnanten guet mit recht icht ab gyeng daz ier ainer pey sein trewen gesprechen mocht daz schull wier
in allz abtragn. vnd wyder cheren. an alln iern schoden vnd schulle se daz habn auf vns vnd auf alln vnsern erben
vnverschaydenleich vnd auf allem vnserm guet daz wier habn vnd lazzen in dem land ze osterreich, oder wo wier iz habn wier sein
lemtig oder tot. daz lob wier in alz stet ze habn mit vnsern trewen an allz gever. daz de red also furbas stet vnd
vnczebrochen beleib, dor vber gib ich vor gnanter alram der potinger fuer mich vnd fuer mein hausvrown dorotheam vnd fur
all vnser erben den ee gnanten geystleichen chorhern ze hertzogenburch den prief versygelt mit meim aygen anhangundem
insygel vnd der sach sint auch zeug fridreich der poetinger. albrecht der nevnhofer. pyligreim der flemming mit
iern aygen anhangunden insygeln. der prief ist gebn noch christ gepuerd vber dreuczehenhundert iar dor
nach in dem sechczigistem iar an sand poelten tag.
ich wernhart der druchsaetz von reicherstorf vnd mein erben wier veriehen offenleich
mit dem prief allen leuten daz wier geben haben vnsers rechten chauf
aygens drei vnd drei schilling winner phenning auf vlreichn im pavmgarten von
edlitz in der chuelb vnd fumf vnd ochtzik winner phenning auf eim weingarten
pei mitigang hinder reicherstorf der ze purchrecht dient aeyn phenning hern chunrat
von freuntzhausen der selb gelt erstat di aindlef phunt gelts an dem stift brief der
do sait vber die chappln ze reicherstorf vnd ze einner sicherhait vnd waren geczeug
der sach gib ich vorgenanter wernhart den prief versigilt mit mein anhangunden
insigil vnd mit hern chunrats von freuntzhausen des erbern ritter anhangunden
insigil. der prief ist geben nach christes geburd dreuczehen hundert iar dornach
in dem sechczigisten iar an sand cholmans tag. ich chvnrat von vreuntzhausen vnd wolfcher der reychelsperger vnd leb hern chunrats pruder vergehen offenbar mit dem brief das
wir lauterlich durch got gepeten habn den wirdigen herren brobst nyclon vnd alls das chouent sand joerigen gotshaus ze
herzcogenburch vmb den erbern priester hern nyclosn den sie zu irm alter sand katrein gelegen in irm gotshaus ze nuzdorf gesaczt
habn vnd im den durch got gelihen habn das er in verwesen sol paid an singen vnd lesen an irr stat vnverchert vnd vnverwandelt,
recht als sie in verwest habn vnd chuemfticlich nach im verwesen schullen von irm gotshaus herczogenburch dar vmb man im
raichen schol all die nuetze die zu dem alter gehoernt vnd gestift sint mit phenning dienst mit chost vnd trinchen, als pilleich vnd
rechtleich ist. also beschaidenlich. ob der vor gnant her nyclos in ein chranchait geviel so lang, das savmechait geschech des gotsdienst
pei dem gnanten alter, des er nicht gewenden mocht nocht vndersten mit im selber oder mit andern priestern. des schol der wirdig
vnd vorgnanter brobst nyclos vnd das chouent vncholten sein an gever. wer auer das sie vmb die savmechait anspruch gewunnen
von vns oder von der pfarr menig, so schullen sie dar nach veber vierzcehn tag, den alter hin wider verwesen von chloster als sie
in ee verwest habn. vnd dem gnanten hern nyclosn nichts gepunden sein alls des das zu dem alter gehoert. sich schol auch der oft
genant her nyclos nichts vnterwinden pferleichs rechts weder haimleich noch offenbar, is sei dann eins pfarrer guetleicher vnd gehais will.
der selb vorgnant her nyclos schol ovch furbas nicht trachten weder mit rede noch mit pett vmb den orden vnsers closters. noch mer
verpint sich auer der selb her nyclos vmb ein jeuch weingarten in den thelren gelegen das er nach seim tode zu der cappeln sand
katrein ewigen wil zu einem sell geret, dar vmb ein ygleich chapplan do selbs begen schol jerleich einn iartag des nachtes ein
vigilie singen mit drin lezten vnd des morgens ein sell ampt vnd ein ygleich priester ein ganzce vigilie sprechen des tags nach
seiner andacht vnd sein gedenchen in der mezz. dar vmb ein chapplan ze nuzdorf raichen schol eim pfarrer do selbs vier vnd
zcwainzcig phenning vnd zcwain herren ygleichen fvemfzcehn. wan er des nicht tuet vnd is doch wol getuen mag so ist der
weingort veruallen eim pfarrer ze nuzdorf, wer auer das der oft gnant her nyclos in ein chranchait geuiel, das er den weingorten
nicht versporen mocht, so schol er alln seinn frvmen do mit schaffen mit versezcen oder mit verchauffen an alln irsal. des verpint
sich der selb gnant her nyclos hinder vnser vorgnanter dreyer anhangenden insigel, hern chunrats, wolfchern vnd lebn, alls stet ze
gehalten mit ganzcen treuwen. der brief ist gebn nach christs gebuerd dreyzcehen hundert iar dar nach in dem zwain vnd
sechczkisten iar an sand achacii tag vnd seiner geselleschaft.
ich fridreich ich rueger vnd ich alollt die prueder die olachter vnd vnser erben wir vergehen vnd tun chunt allen den
die disen brief lesent oder horent lesen die nu lebent vnd hernach chumftig sint. daz wir mit gutem willen mit
verdachtem muet vnd nach vnser pester vrewnd rat zu der zeit do wir es wol getun mochten vnd mit vnsers purchherren
hant des erbern geistleichen herren probst nichlasen von hertzogenpurch verchaufft haben vnsers rechten purchrechts daz
wir von im ze purchrecht gehabt haben vnsern hof gelegen ze aetzleinsperch in rewdinkcher pharre vnd darzu sechtzig
phenning geltes die der probst zu hertzogenburch dienet in den egenanten hof. vnd zwelif phenning geltes gelegen ze hasendorf
auf einem garten vnd zwen phenning geltes gelegen ze aetzleinstorf( sic) auf einem garten. vnd ainen phenning geltes gelegen ze
egendorf auf ainem akcher alles wienner munzz. vnd ain gantz lehen gelegen bei dem genanten hof. vnd alles
das das zu dem selben hof vnd zu dem lehen gehoeret vnd alles das daz wir daselbens gehabt haben in vrbar ze holtz ze
velde vnd ze dorf. es sei gestift oder vngestift versucht und vnuersucht wie so das genant ist da man von im allen
alle iar dient dem gotzhaus ze hertzogenpurch an einen phenning ein phunt wienner phenning ze purchrecht vnd nicht
mer. den vorgenanten hof mitsampt dem lehen vnd alles das das darzu gehoeret vnd alles das das wir ze aetzleinsperich
gehabt haben das purchrecht ist von dem egenanten gotzhaus ze hertzogenburg als vor geschriben stet haben wir recht vnd
redleich verchaufft vnd geben mit alle den nutzen vnd rechten als es vns an rechter tailung gegen vnsern pruedern geualln
ist vnd als wir es alles in purchrechts gewer her pracht haben, vmb siben vnd sybentzig phunt wienner phenning
der wir gar vnd gentzleich gewert sein. veyten dem syrnekcher vnd seinen erben furbas ledichleich vnd freileich ze habn
vnd allen irn frumen da mit ze schaffen verchauffen versetzen vnd geben wem si wellen an allen irresal. vnd durich
pezzer sicherhait so setzen wir vns ich fridreich, ich ruger vnd ich alollt die prüeder die olachter vnd vnser erben
vnuerschaidenleich vber die egenanten gueter alle ze rechten gewern vnd scherm fuer alle ansprach als purchrechts recht ist
vnd des landes recht ze osterreich. wer aber das si furbas mit recht an den selben guetern icht chriegs oder ansprach
gewunnen von wem das wer was si des schaden nement daz sulln wir in alles ausrichten vnd widerchern an allen
irn schaden. vnd sulln auch si das haben auf vns vnuerschaidenleich vnd auf allem vnserm guet das wir haben in
dem land ze osterreich wir sein lebentich oder tode. vnd daz diser chauf furbas also stet vnd vnzerbrochen beleib
vnd darueber so geben wir in disen brif ze ainem warn vrchunde diser sache versigilten mit vnsern insigiln
vnd mit vnser prueder insigiln hainreichs vnd seyfrids der olachter vnd mit vnsers vetern insigil hainreichs
des olachter vnd mit hern maricharts insigil des daffler die diser sache gezeug sint mit irn insigiln. der brief
ist geben nach christes gepurde dreutzehen hundert iare. darnach in dem vier vnd sechtzigistem iare des
nachsten phintztags vor sant symons vnd sand judas tage.
ich haertneid der chuelber hern artolfs seligen des chulbaer sun. vnd all mein erben veriehen vnd tuen chunt
offenleich mit dem brief allen den die in an sehent oder hoernt lesen. die nu lebent vnd her nach chuenftig sind
daz ich mit wolbedahtem muet mit guetleihem willen vnd auch nach meiner naesten vnd pessten vreund rat zder
zeit, da ich ez mit reht wol getuen moht reht vnd redleich verchauft han meins rehten vrein aigens daz ich gehabt
han meinen hof datz mairhofen gelegen in hertzogenburger pharr vnd alles daz daz darczue gehoert ze veld vnd ze
dorffe, ez sei gestifft oder vngestifft, versuht oder vnuersuht wie daz alles genant sei, ez sei purch reht, pawe, wismat,
gaerten, paumgaerten, waid oder holtze, wo daz gelegen ist denselben hof ze mairhof mit aller seiner zuegehorung als
nue benant ist den han ich verchaufft vnd geben mit alle den eren nuetzen vnd rehten als ich vnd der vargenant
her artolf der chuelber mein vater den in nutz vnd in gewer vnuersprochenleich inne gehabt vnd her pracht haben
vmb zwai hundert phunt vnd fuenf vnd newntzig phunt wienner phenning der wir gar vnd gaentzleich verricht vnd
gewert sein. dem erbirdigen vnd geistleihen herren hern niclasen von wiermla, probst des gotshawzz ze hertzogenburg
vnd dem conuent gemainleich daselbs vnd allen iren nachkoemen fuerbas ledichleich vnd vreileich ze haben vnd auch allen
iren frumen da mit ze schaffen mit verchauffen mit versetzen vnd geben swem sev wellen an allen chrieg vnd irrsal.
auch pin ich vorgenanter hertneid der chueliber mit sampt meinen erben vnuerschaidenleich des ir reht gewern vnd
scherm fuer alle ansprach, als aigens reht ist vnd des landes reht in oesterreich. get aber in fuerbas daran icht ab
mit reht, oder ob sev mit reht icht chrieg oder ansprach dar an gewunnen von swem daz waer, daz schullen wir in alles
ausrichten, ablegen vnd widercheren an alle ir mue vnd an allen irn schaden, vnd sullen si daz haben auf vns
vnd auf alle dem guet, daz wir haben in dem lande ze oesterreich, oder wo wir daz haben wir sein lembtig oder tod. daz
der chauf fuerbas staet vnd vnzebrochen beleib daruber so gib ich haertneid der chueliber dem egenanten gotshaus
ze hertzogenburg den brief versigilten mit meim insigil vnd mit meiner liben vrevnd insigiln jansen insigil
von ybs meins oehaims, hainreichs des leonperger insigil meins oehaims, stephans des meilawer insigil vnd
pernolts des chlingenfurtaer insigil, die ich des vleizzichleich gepeten han daz sev der sach zewgen sind mit iren
insigiln. geben ze hertzogenburg nach christs gepuerde drewczehen hundert iar, dar nach in dem sechs vnd sechczigisten
iar an sand maria magdalen tag.
ich marichart von tyrenstain vnd ich agnes sein hausvraw vnd alle vnser erben wir
veriehen offenbar mit dem brief vnd tun chunt allen den die in ansehent oder hoerent lesen daz
wir mit wol bedachtem muet vnd mit gunst vnd willen aller vnser erben die zeit da wir
ez mit recht wol tun machten redleich vnd recht verchauffet vnd ze chauffen geben
haben vnsers lehens mit vnsers lehenherren hant dez erwirdigen fuersten pyscholf albrechtz
pyscholf ze pazzaw vnser tail zehentz datz guetenprunn auf dem hauspaw vnd auf dem
dorff chlainen zehent vnd ze newnhoffen von ainem achtail den zehent vnd was dar zu
gehoert chlainez zehentz vnd pey der grazzen vnser tail zehentz ze egendorf vnd ze
newnhoffen vnsern tail weinn zehentz mit alle die vnd ze den zehenten gehort wie
so daz allez genant ist vnd wa iz allez gelegen ist besucht vnd vnbesucht vnd haben auch
verchauffet vnsers aygens viertzehenthalben phenning geltz auf ainem lehen datz reudnikch
die man jaerleich dient an sand michels tag. daz vargenant guet allez hab wir allez verchauffet
mit alle den nuczen vnd rechten vnd wir ez allez in nucz vnd gewer her pracht haben
also hab wir ez allez ze chauffen geben vmb an ains dreischzk phunt wienner phennig der
wir gantz vnd gar verriht vnd gewert sein an allen schaden dem erwirdigen geistleichn
herren hern nyclon von den paynn die zeit probst ze herczogenburch dez gotzhaus dez
guten herren sand georigen vnd dem conuent daselbs furbas ledichleich vnd vreyleich
ze haben vnd allen irn frum da mit schaffen verchauffen versetzen vnd geben wem sew
wellent an allen irsal wir sein auch dez vargenanten gutz allez vnd waz dar zue
gehoert ir recht scherm vnd gewer fur alle ansprach als lehens vnd aygens ir igleichs
recht ist in dem lande ze osterreich waer aber daz in dar an icht ab gieng mit recht
waz si dez schaden nement daz schulle wir in allez auzrichten vnd widercheren an allen
irn schaden vnd schullen sew daz haben auf vns vnd auf alle dem guet daz wir haben
in dem lande ze osterreich. wir sein lewentig oder tod. daz der chauff vnd die
wandlung alle also stet vnczebrochen beleib dar vber gib ich vargenanter marichart
von tyerenstain in den brief versigilt mit meinem aygen anhangvnden insigil dez
sind zeug die erbern herren her rudolf vom losenstain vnd her fridreich der marchal
von pappenhaym mit irn anhangvnden insigiln in an schaden. gebn an sand luceintag
nach christ gepurde drewczehen hundert iar dar nach in dem seches vnd
sechzkistem iar.
dem erwirdigen geistlichen hern... dem probst ze hertzogenburg embiet ich fridreich
von waltse ze den zeiten lantmarschalch in oesterreich meinn dienst. alz ich ew
nachst geschriben hab von meins hern vnd meinn wegen vmb di sachen
zwischen ewer vnd dez erwirdigen geistlichen hern... des apts ze varnpach vnd
dez nicht auf genoemen habt nach welt. emphilch ich ewer nach gar ernstleihen
von meins hern vnd meinen wegen daz ir es bei den saetzen als ich ewer
emaln geschribn hab sten vnd beleibn lat an gevaer, vnuertzigen ewr
baider rechtn. vnd auch in der zeit mit im nach den seinen ir vnd ewer
mithelffer nichtz ze schaffen habt. taet ir des nicht. so muest ich tun waz mein
herr mir schueff. vnd lat mich ewer mainung her wider wizzen. geben
ze wyenn an sampcztag vor viti lxvii mccc. wir albert von gots gnaden hertzog ze oesterreich ze steyr, ze kernden vnd ze krayn
graf ze tyrol etc. embieten vnsern getrewn chùnrat dem inprukker vnd chùnrat
dem fritzesdorffer purggrafen ze lengpach vnser gnad vnd alles guot. vmb
das guot gelegen ze hertzogenburg das da ist der erbern geistlichen vnser
lieben andaechtigen... des abts von varnbach... des probstes von hertzogenburch
... des probstes von sant andre. emphelhen wir ew gar ernstlich vnd
wellen daz ir dasselb guot vnuertzogenleich tailet vnder die vorgenanten drey
den abt vnd die proebst also daz ieklichem geleicher tail widervar vnd
ainem nicht mer denn dem andern. wann daz gentzleich vnser wille vnd mainvng
ist. geben ze wyenn an mittichen vor dem svntag oculi in der vasten.
ich niclas der driheppel purger ze wienne vnd ich ann sein hausvrowe vnd alle vnser erben wier vergehen vnd tun chunt allen den die den brief lesent oder hoerent lesen die nu lebent
vnd hernach chuenftig sint. vmb die acht emmer weins geltes ewiges purchrechts. dar vmb wier wider di erbern geistleichen herren probst niclasen ze hertzogenburch vnd wider
den conuent gemain des selben gotshauses gechaufft ain jeuch weingarten gelen an der duerren werikch zwischen joerigen weingarten des hausner vnd fridreichs weingarten
jansens svn am griezze. da man ouch von dem egenanten jeuch weingarten alle iar dient der edeln vrowen vrown annen hern jansen seligen wittiben von chuenrring von
seveldefuemf viertail weins ze perchrecht. vnd drey helbling ze voytrecht vnd nicht mer. daz wier mit guetem willen mit verdachtem muet vnd mit gesampter hant zv der
zeit do wier es wol getuen mochten vnd mit des perigmaisters hant, des erbern manns jansen des goltstains ze petzlainstorff zv den zeiten amptman der egenanten edeln
vrowen vrown annen von chuenrring den vorgenanten geistleichen herren ze hertzogenburch vnd allen iren nachkomen die egenanten acht emmer weins geltes auf dem
obgenanten vnserm jeuch weingarten bestett haben vnd besteten ouch in die darauf recht vnd redleich mit dem brief, also beschaidenleich das wier vnd alle die die nach
vns das vorgenant jeuch weingarten inne habent vnd besitzent, in die egenanten acht emmer weins alle iar davon dienen vnd raichen sullen ewichleich in dem lesen
mit allem dem nutze vnd rechten als man ander ewigs purchrecht in dem lande ze oesterreich dient. vnd dar vmb das wier den vorgenanten weingarten pawen vnd dester paz
wider pringen mugen. so habent si vns des selben purchrechts die naechsten vier gantze iar nacheinander ledig lazzen daz wir in die selben vier iar nichts gepunden
sein davon zu geben noch ze dienen, aber nach den selben vier iaren so sollen wier danne in dem nechsten chunftigen lesen an heben ze dienen an alle wider rede. also das
wier vnd alle die die den vorgenanten wengarten nach vns inne habent vnd besitzent fuerbas alle zeit den selben weingarten in gutem mittern paw haben sullen
das er icht geergert werde an alles geverd. wenne aber das wer das wier die selben weingarten nicht hieten in gutem mittern paw vnd das er paulos vnd geergert
wuerd. wenne si denne oder ier anwalt von iern wegen vns darvmb mant ains oder zwier so sullen wier widerpringen was wier versaumt haben, wer aber das si vns
ze dem dritten mal dar vm monten vnd das wier nicht gentzleich wider teten swas wier versaumt haben so sullen wier denne alle vnsrew recht an dem vorgenanten
jeuch weingarten verlorn haben, vnd soll denne der selb weingarten in vnd dem vorgenanten irm gotshaus veruallen sein fuerbas ledichleich vnd vreyleich ze haben vnd allen
iern frumen damit ze schaffen an allen irrsal. wier sullen ouch alle iar wenne wier den vorgenanten weingarten lesen wollen in ze wizzen tuen an ier haus ze wienne
vnd sullen ouch dem anwalt den si dar zue schaffent die egenanten acht emmer weins ierleich in dem lesen antwuerten vnd geben aus dem grant in ierew vas von
dem wein der vns in dem egenanten jeuch weingarten wirt, ze hant nach dem perchrecht, vor aller menichleich an alle widerred vnd geuer. welhes iares aber das
wer das in dem egenanten weingarten von schawr oder von pises oder von anderm gotes gewalt als vil weins nicht wuerde das wier si des egenanten iers diensts
davon gerichten mochten so sullen si vns denne des selben diensts peiten vntz auf das nechst lesen dar nach an schaden vnd sullen ouch wier in denne in dem
selben nechsten chunftigen lesen des versezzen diensts vnd des diensts der in denne ze geben geuellet mit einander vnuerzogenleich richten vnd wern. wer aber
das wier in den vorgenanten dienst ierleich nicht raichten vnd geben ze der zeit vnd in dem rechten als vor geschriben stet so sullen si denne vor dem amptmanne
auf dem vorgenanten vnsern weingarten vmb zwispild vragen ze viertzehen tagen, als vmb versezzens purchrecht recht ist vnd des landes recht ze
oesterreich. vnd daruber so geben wier in den brief ze einem warn vrchund der sach versigelten mit des vorgenanten perigmaisters insigil jansen des goltstains
ze petzleinstorff vnd mit hern maricharts insigil von newnburch zu den zeiten des hertzogen anwalt in der muenzze ze wienne. die wier des gepeten haben das si der
sach gezeug sint mit iern insigiln. wand wier selber nicht aygens insigils haben. vnd verpinden wier ouch vns mit vnsern trewn vnder iern insigiln alles das stet ze haben vnd ze laisten das vor geschriben stet. der brief ist geben nach christs gepuerde drewtzehen hundert iar dar nach in dem acht vnd sechtzgistem jar an
dem auffart abent vnsers herren.
wir albrecht von gots gnaden hertzog ze oesterreich ze steyr ze kernden vnd ze chrayn. graf ze tyrol etc.
tuon chunt. vmb die vischwaide auf der traysem bey oberndorff die vnser getrewer lieber rudolf von losenstain
von vns ze lehen hat gehabt, vnd die er nv verchauft hat dem erbern geistlichen vnserm lieben chaplan
probst niclasen von hertzogenburch daz wir die aygenschaft derselben vischwaide demselben probst
niclasen von hertzogenburg lauterlich durch got gegeben haben vnd geben ouch also daz er furbaz damit
allen seinen frumen schaffen sol vnd mag als mit andern seinen aygenn guetern ane geuer vnd als im das
aller pest chome vnd fuege ane alle irrvng. wan da gegen der obgenant ruedolf von losenstain seins
aygenn guets an sechtzig phennig drev phvnt gelts auz seinem hof ze anger vnd ein halb phvnt
gelts auf veberlend ze fuchking die sein aygen waren ze lehen von vns emphangen hat vnd
sol ouch er vnd sein erben die fuerbazz eweklich ze rechten lehen von vns vnd vnserm liebn brueder
vnd vnsern erben haben vnd bechennen nach lehens vnd landes recht, als der brief sagt den
vns der vorgenant losenstainer daruber geben hat. mit vrchund ditz briefs. geben ze wyenn an
mittichen vor sant merteins tag. nach christs gepurt drevtzehen hvndert jar dar nach
in dem acht vnd sechtzigisten jare.
ich ruedolf von losenstain vnd ich margaret sein hausvrow ich peter von losenstain sein sun wier vergehen fuer vns vnd fuer alle vnser erben vnd tuen chunt offenleich mit dem
brief allen den, die den brief lesent oder horent lesen die nu lebent vnd hernach chvenftich sind. daz wier mit aller vnser erben guetem willen vnd gunst mit wolbedachtem muet mit
gesampter hant vnd nach rat vnser pesten vreund zu der zeit do wir es mit recht wol getuen machten verchauft haben vnsers rechten freyen aygens die gueter die hernach geschriben stent
die ich obgenanter ruedolf von losenstain vmb mein aygenhafts guet gechaufft han von meinem swager hern fridreychn marschalich von pappenhaym vnd die gelegen sind ze oberndorf pay der
traysem zwischen retelperg vnd viehofen in hertzogenburger pharr des ersten vnsern hof gelegen da selbs zu oberndorf mit alle dew vnd darczue gehoeret, es sei paw waid holcz
weydech ze veld vnd zu dorf es sei gestifft oder vngestift versuecht oder vnuersuecht wie so daz genant ist oder wo daz gelegen ist vnd ein lehen da selbs da weilen angnes leben tochter
auf gesezzen ist mit alle dew vnd darczue gehoret wie daz genant ist oder wo is gelegen ist vnd zway phunt fuemf schilling vnd vierczehen phennig wienner muennze geltes
gelegen daselbs ze oberndarf auf dritthalben lehen vnd auf newn hofsteten bestiffter gueter vnd wehauster holden vnd zway phunt drey schilling vnd siben phennig wienner muennze geltes
auch daselbs gelegen auf vberlend darczue haben wir verchauft vnser vischwayd gelegen daselbs ze oberndarf. die vorgeschriben gueter alle als si vor an dem brief benant sint mit alle
dew vnd darczue gehoeret ze velde vnd ze darffe iz sei gestift oder vngestift versuecht oder vnuersuecht wie so daz genant ist vnd wo iz gelegen ist haben wir recht vnd redleich
verchauft vnd geben mit allen den nuczen vnd ern vnd rechten als wier is alles in aygens geber her pracht haben vnd als is mit alter her choemen ist vnd als wier is gechauft
haben von meim obgenanten swager hern fridreychen marschalich von pappenhaym vmb drew hundert phunt wienner phennig der wier gancz vnd gar verrichtet vnd gewert sein
dem erwirdigen geistleichen herren hern niclasen probst des gotzhaus ze herczogenbuerch der die vorgenanten gueter gechauft hat vmb sein aygenhafts verspartes varund guet
ze sand katherin cappelln die er in dem selben gotshaus ze herczogenbuerch ze stiften vnd ze widemen gedacht hat also daz die vorgeschriben gueter alle bei der selben cappeln
fuerbas ewichleich beleiben schulln an allen chrieg vnd irrsal vnd durich pezzer sicherhait so secz wier vns ich obgenanter ruedolf von losenstain ich margaret sein
hausurow ich peter von losenstain sein sun vnd alle vnser erben vnuerschaidenleich veber die vorgenanten gueter alle die wier gehabt haben ze oberndarf als si vor an dem
brif verschriben vnd benant sint der obgenanten sand katherin cappelln vnd allen den die der selben cappelln phleger vnd verweser sint ze rechten gewern vnd scherm
fuer alle ansprach als aygens recht ist vnd des landes recht ze osterreich wer aber daz in fuerbas an den selben guetern icht abgieng mit recht oder ob si mit recht icht
chrieges oder ansprach daran gewunen von wem daz wer daz si dez schaden nemen daz schulin wier in alles ausrichten ablegen vnd widercheren an alle ier mue vnd
an allen iern schaden vnd schullen auch si daz haben auf vns vnverschaidenleich vnd auf allem vnserm guet daz wier haben in dem lande ze osterreich oder wo wier iz haben
wie so daz genant ist wier sein lebentig oder tode. vnd daz der chauf fuerbas also stet vnd vnczebrochen beleib dar veber so geb wier in den brief zu einem waren
verchund vnd ze einer ewigen vestnung der sach versigelten mit vnsern insigiln vnd mit hern dietreichs insigil von losenstain mein obgenanten rudolfs brueder
vnd mit meins swager insigil hern fridreichs des marschalichs von pappenhaym vnd mit der erbern herren insigeln hern stephans von hahenberch vnd hern
stephans von hahenberch seines suns die wier dez vleizzichleich gepeten haben daz si des chauffes vnd der sach gezeug sint mit iren insigiln. der brief ist geben
nach christes geburt dreuczehen hundert iar darnach in dem acht vnd sechczgistem iare an sand affre tag der heiligen marttrerin.
ich mert der haedweiger von gotzensdorf vnd ich elzpet sein hausvraw vnd alle vnser erben wier
veriehen offenbar mit dem brief vnd tun chunt allen den die in an sehent oder hoerent lesen. daz wir mit gueter
varbetrachtung mit gunst vnd willen aller vnser erben die zeit da wir ez mit recht wol tun machten recht
vnd redleich gestift vnd geben haben zehen schilling vnd acht phennig geltz wienner phennig die hab wir
gestift auf vnser purchrecht vnd haben daz tan mit vnsers purchherren gunst vnd gueten willen hern
leben des truchsaeczen von gotzenstorf von dem die gueter purchrecht sind ain wis haizzet die hachk da
man im von dient zwen phennig ze purchrecht vnd ain weingart leit an dem fuerperig ze goetzenstorf
vnd haizzet die setz pey dem weg da man im von dient ain phennig vnd drey jeuchart acher der leit
ain jeuchart pey dem chreutz an dem wogram. vnd ain jeuchart leit an die hayd vnd ain jeuchart leit gen reichenstorf pey dem marichstain. die echer dient alle drey drey wienner phennig ze purchrecht vnd
nicht mer. daz egenant purchrecht allez wis weingarten vnd echer dient jaerleich auf sand michels tag
also mit auzgenomener red daz man jaerleich an unser vrawn obent ze der liechtmess von den
vargenanten guetern schol geben acht vnd zehen schilling wienner phennig da schol man vierczehen phunt wachs
vmb chauffen ze vierczehen chertzen in daz rad hintz sand stephan gen hertzogenburch in die
pharr die schullen da prinnen alle hachczeit vnd an der czwelifpoten tag got vnd vnser lieben vrawn
vnd den heyligen czwelifpoten ze lob vnd ze ern vnd vnser sel ze trost. ich vargenanter mert der
haedweiger wil daz egenant guet nutzen vnd inne haben vncz an meinen tod vnd wil auch die liecht
die czeit gaentzleich volpringen an allen abganch. vnd nach meinem tod so schol iz der pharrer von
hertzogenburch wer pharrer da ist die obgenanten gueter wis weingarten vnd echer nutzen vnd inne
haben oder wem er sein gan der dem obgenanten dienst davon raich daz die egenanten liecht gar
vnd gaentzleich volpracht werden als iz var an dem brief geschriben ist vnd daz auch die gueter
nicht pawlaz werden. waer aber daz. der pharrer daran icht saumig waer vnd daz die liecht nicht
volfuert wurden als iz var an dem brief geschriben ist so schol sich der purchherre wer der gueter
die zeit purchherre ist der schol sich der gueter vnterwinten vnd schol die aynem in antwurten nach
der nachpawren rat der den dienst raich vnd die liecht gentzleich volpring an allen abganch.
daz der stift vnd die wandlung alle also stet vnd vntzerbrochen beleib dar uber hab wir
gepetten den obgenanten vnsern purchherren hern leben den truchsaetzen daz er die wandlung vnd
die stift bestet hat mit seinem aygen insigil. dar czu hab wir auch petten den erbern hern pylgreim
den flaeming von gotzenstorf daz er der sach auch zeug ist mit seinem insigil im an schaden wanne
wir aygen insigil nicht enhaben vnd verpinden vns mit vnsern trewn vnter die obgenanten insigil
allez daz stet ze haben daz var an dem brief geschriben ist. geben an sand dorothe tag nach
christ gepurde drewczehen hundert iar dar nach in dem newn vnd sechczkistem iar. ich weykchart von toppel ze charlsteten vnd all mein erben. vergehen vnd tun chunt offenlich mit dem brief daz
vns die erbern geistlich herren her nycla probst des gotshaus ze hertzogenburkch vnd der conuent daselbs irn gueten willen
vnd gunst dar zu gegeben habent daz ich in sand jacobs chappelln ze schawing in irr pharr ain ewige taegliche mess mit
ainem chapplan der da sitzen vnd di verwesen sol gewidempt vnd gestift han. darumb wir in genuegsam widerlegung
getan han mit neuntzehen phunden wienner phennig di ich in berait gegebn han vnd darumb si zu irm gotshaus zwelf
schilling phennig gelts chauffen schullen also beschaidenlich daz ich vnd all mein erben dieselbn chappelln fuerwas leichen
schullen vnd daz ain ygleich chapplan der obgenanten sand jacobs chappelln ze schawing wer der ye zden zeiten ist daz
opher daz in derselbn chappelln geopphert wirt aufhebn vnd selb nemen sol vnd in fuerwas nichtes davon gepunden sein
aber der selb chapplan sol dhainen gewalt haben pherrlichen rechten ze begen noch dhainerlay heilichait zeraihen ez wer
danne mit ir oder irer nachkomen sunder willen vnd verlaub, ausgenomen daz er all suntag den weichprunn geweihn
vnd gesegen mag. dar zu so nement si aws den charvreytag sand gorgentag vnd irs gotshaus chirchweigtag
daz an den selben drin tagen in der obgenanten sand jacobs chappelln dhain mess gehabt werde noch dhainerlay
gotsdinst begangen werde wand die pharrlaeut an den selben tagen bey irm gotshaus ir rechten pharr als ez pillich
vnd recht ist beleibn sullen wand auch wir den gotsdinst mainen ze mern vnd indert ze minnern. darub
verpind ich mich vnd all mein erben an dem gegenwurtigen brief mit vnsern trewn alles daz gentzlich stat ze haben
daz vorgeschribn stet vnd schullen da wider fuerwas nichtes tun in dhainem weg vil noch wenikch. des ze vrchund
gib ich obgenanter weykchart von toppel dem vorgenanten chloster ze hertzogenburkch den brief besigiltn mit meinem
insigil fur mich vnd all mein erbn mit otten insigil von toppel meines suns vnd mit vnsers vettern insigil hern
weykcharts von toppel zden zeiten vnserr genedigen vrawn der hertzoginn in osterreich etc. hofmaister der auch der
sach zeug ist mit seinem insigil. gebn nach christi gepurd dreutzehen hundert jar darnach in dem neun vnd
sechczkistem jar an sand pauls tag als er bechert ist. ich joerig der utz vergich vnd tun chund mit dem brief allen leuten dew in sehent vnd horent lesen die nu lebent vnd hernach chunftichk sint. daz ich mit
wolbedachtem muet mit gunst vnd mit guetleichen willen. vnd nach rat mein vnd meins chinde nyclo daz ich pei meiner hausfrowen gedraut dez huerneins
tochter der got genade gehabt han, nachst vnd pesten frevnten ze paider seit vnd nach ander erber leut rat mit rechter fuerzicht vnd mit lozz getailt han mit
dem egenanten meim chinde nyclo alle die gueter die her nach geschriben stent die mir mein egenante hausfrow gedraut mit gesampter hant hinder ir lazzen
hat sew sein mit gelt oder an gelt, vnd auz den selben guetern ist mir joerigen dem vetzen an rechtem tail mit lozz geuallen. am rachen weingarten
an dem chamerperig ze nachst petrein dem pirchenworter do man alle iar von dient auf die obern chamer dem gotzhaus vnser vrowen ain viertail vnd drey
stauf weins ze perchrecht. vnd ain helbling ze voitrecht vnd nicht mer. dez perchherre ist der erber chorherre her marichart von rust die zeit obrister chelner
dez gotzhaus vnser vrowen. vnd ist mir geuallen ain haus in der plintengazzen ze nachst dem purgel. do man von dient in der chorherren spitol acht halben phenninge
ze gruntrecht vnd drithalben phenninge ze fuergedinge vnd nicht mer. dez amptman ist der erber man jans der hof er schaffer in der chorherren spitol. vnd ain
viertail weingarten an dem rosenpuchel ze nachst dem goldenhofer do man von dient dem gotshaus vnser vrowen fumf phenninge ze perchrecht vnd ain helblinge
ze voitrecht vnd nicht mer. vnd ain viertail weingarten in der eben ze nachst der zech an dem newsidel do man von dient dem gotshaus vnser vrowen fumf vnd
zwainzichk phenninge ze perchrecht vnd ain helblinge ze voitrecht vnd nicht mer. dez perchmaister ist der erber man wysent auf dem anger dez alten sluzzler sun.
vnd ain rachen weingarten in dem chochgraben ze nachst jansen dem pharrer. do man von dient dem gotshaus vnser vrowen nevn stauf weins ze perchrecht vnd
ain helblinge ze voitrecht vnd ain phunt geltes ze vberzins hainreich reymar alz sein brief sagt vnd nicht mer. dez perchmaister ist der erber man vlreich von
rust. vnd ain viertail weingarten an der weydnichleitten ze nachst maendlein dem sturm do man von dient dem herzogen vier emmer weins ze perchrecht vnd
nicht mer. dez perchmaister ist der erber man fridreich der zistel di zeit sluzzler. vnd ain halbes jeuch weingarten an dem puchperig ze nachst eiblein dez wysentz
aidem. do man von dient hern eberharten von chappell fumf viertail weins ze perchrecht vnd ain helbling ze voitrecht vnd ain phunt geltes ze vberzins
in die zeche datz sand mertein alz ir brief sagt vnd nicht mer. dez auch perchmaister ist der egenant fridreich der zistel. vnd drey rachen weingarten in dem
wolfgraben ze nachst der lonerinne do man von dient den geistleichen herren von pavngartenperig drew viertail weins ze perchrecht vnd drew ort ze
voitrecht vnd nicht mer. dez perchmaister ist der erber man jacob des alten sluzzler sun die zeit statrichter. vnd ain haus vnd ain hofstat weingarten dor an
gelegen datz sand mertein ze nachst dem zevnaer do man von dient dem hertzogen vier vnd zwainzichk phenninge ze gruntrecht vnd nicht mer. dez amptman
ist der erber man joerig pei dem tor. dew gueter alle sint mir egenanten joerigen dem vtzen geuallen, dor zu schol ich allez daz gelt hintz iuden vnd hintz christen do ich
mit gesampter hant in chomen pin. selber richten vnd geben von meiner hab dew mir geuallen ist vnd an meins chinde schaden. vnd mag vnd schol auch mit den
vargenanten guetern allen furbaz ledichleichen vnd vreyleichen allen meinen frumen geschaffen mit verchauffen mit versetzen machen schaffen vnd geben
swem ich wil. so ist meim chinde nyclo ledichleichen an allez gelt an rechtem tail mit lozz geuallen. ain weingarten dez sechsthalb rachen ist vnd leit in dem
weingraben zenachst einem weingarten haist der phaendel. do man von dient dem gotshaus vnser vrowen zwen emmer vnd anderthalb stauf weins ze perchrecht
vnd zwen phenninge ze voitrecht vnd nicht mer. dez perchmaister ist der egenant vlreich von rust. vnd schol auch ich joerig der vtz. daz egenant chinde nyclo
inne haben so lange vntzen ez ze sein iaren chumpt. so schol ez danne mit dem selben weingarten allen sein frumen schaffen verchauffen vnd versetzen geben
swem ez wil. vnd schol im den antburten an allen chrieg vnd ansprach, ich schol auch den weingarten alle die weil vnd daz chinde zu sein iaren nicht chomen ist
in nutze vnd in gwer ledich vnd vnuerchumbert inne haben waz ich dez geniezzen mag vnd auch in guetem mittern paw an allen sachen also daz er icht geergert werd
vnd auch mit gueter gewiszen dez chinde frevnt vnd erber leut. waer aber daz mein egenantz chinde nyclo mit dem tode abget ee ez ze sein iaren chumpt dez got
nicht engeb. dannoch schol ich joerig der vtz dew sechsthalb rachen weingarten ze leipgedinge nuer ze main ains tagen in nutze vnd in gwer ledich vnd
vnuerchumbert inne haben waz ich der geniezzen mag alz leipgedings recht ist vnd nach meim tode. so schol danne der selb weingarten geuallen. do er danne ze recht
hin erben vnd geuallen schol an allen chrieg. vnd daz die sach vnd allez daz vnd varbenant ist furbaz also staet gantz vnd vnzerbrochen weleib swenne ich joerig
der vtz nicht aigen insigel enhab. dez bestaett ich den brief vnd auch dew taylunge mit der egenanten gueter aller perchherren. perchmaister vnd amptman
insigil. hern marichartz von rust die zeit obrister chelner dez gotshaus vnser vrowen. iansen dez hofer. wysentz auf dem anger. vlreichs von rust. fridreichs
des zistel. iacobs dez alten sluzzler sun dez statrichter. joerigeins pei dem tor. vnder der aller insigil ich mich verpunden hab allez daz staet ze haben daz vorbenant
ist vnd sew der sach zeug peten hab mit irn insigiln. der brief ist geben nach christi gepurde dreutzehen hundert iar dor nach in dem zway vnd sybentzigisten
iar des freytages var phingsten.
ich wernhart der druchtsacz von richerstorf vnd all mein erben wir veriehen vnd thun chunt
mit dem brieff allen leuten das ich die gueter von rawpatenpach gegeben han gegen herczogenburch
ze gotesleichnam capeln das man da von sprechen schol alle wochen czwe messe an dem mentag von
allen seln an dem phinstage von gotes leichnam. ich vnd mein erben schuln auch der egenanten gueter
vogt sein mit vrchunde des brieffes. das die rede stet vnd vntzebrochen beleib ze ainer pezzern
sicherhait geb ich vnd mein svn wolfganch den brieff versigelten mit vnsern anhangunden insigeln. der
brieff ist gegeben noch christes gepurt dreiczehen hundert iar dar noch in dem czwei vnd sibenzigisten
iar an sand elsebeten tag.
ich nyclas der wyldungsmawr vnd mein hauswrow vnd all mein eribn, vnd ich goeschel der wyldungsmaurer sein veter
vnd all mein eribn vergehen offenleich mit dem prieff daz wier ein myshelung gehabt habn gegen den erbern geistleichen chorherren
von herczogenburch vmb drey lay vrey aygenhaftew gueter dritthalb phvnt geltz de do gelegen sind zehen schilling geltez
gelegn dacz hawczenueld auf einem lechen do dew czeit auf gesezzen ist pravnwart, vnd ain lechen gelegen dacz oberndorf vnd
dient auch ain phvnt phennig do auf gesezzen ist dew czeit lewpolt der stettner, vnd auf ainem behausten holden in dem
marcht dacz herczogenburch sechczich phennig do dew czeit auf gesezzen ist nycla der smyd, der myshelung der ee gnanten
gueter cze payden seyttn sey wir gaenczleich gegangen hinder den erwirding herren hern weychartn von toppell de czeit
gesezzn in dem haus im pach der hat dor vber noch vnser aller fuer gab ze paydn seittn gesprochen, daz de ee genanten gueter mit alln
den rechten vnd nuczen als sew von alter her chomen sind also sulln sew gentzleich vnd gar von vns vnd von alln vnsern
erbn hinfuer ewichleich ledig vnd frey sein, vnd sulln fuerbaz dienn vnd wartund sein den erbern geistleichen chorherren
dez goczhauzz dacz herczogenburch vnd sulln auch hincz den obgenantn guetern chain recht noch anspruch nicht haben weder vm
vil noch vmb wenich. ich e genanter nycla der wildunsmawr vnd mein veter goeschel der wyldungsmaurer sein der ee genanten
gueter recht scherm vnd gewer fuer all anspruech noch dez landes recht in osterreich. gyeng in aber dor an mit recht
icht ab, daz sulln se habn dacz vns vnuerschaydnleichn vnd auf allerr vnserr hab de wir habn vnd lazzn in dem land cze
osterreich wir sein lembtig oder tad. daz hin fuer dew handlung stett beleib geb wir ich e genanter nycla der wyldungsmavrer
den obgenanten chorherren dacz herczogenburch den prieff besygelten mit meinem aygen anhangunden insygel, wan ich goeschel
der wyldungsmavrer nicht aygn insigel hab so verpind ich mich mit mein trevn hinder meins veter insigel her nyclas
von wyldvngsmavr alz daz stett ze habn waz vor an dem prieff geschribn ist. dez sind czewg di erbirdigen herrn her
weychart von topell gesezzen in dem haus impach der den spruch also gesprochen hat mit seim anhangundem insigel vnd her
ott der wildungsmawrer der auch dew obgenante handlung weczevget vnd westett mit seim anhangunden insigel.
gebn nach christi gepuerd veber drevczehenhvndert iar dar nach in dem drew vnd subenkisten jar dez freytags noch
sand bartholomey tag.
wir niclas von gotes gnaden probst sand jorigen goczhaus ze herczogenburg vnd
de gemain aller vnsers conuentz da selbs wier vergehen oeffenleich mit dem
prieff allen laweten de nue lewent oder hernach chuenftig sind. dacz vns vnd
vnserm goczhaus der erber beschaiden man artolf der chramer von herczogenwurg
durch got vnd merung seines lobs vnd aller seiner heiligen ze hilf vnd auch
ze trost seiner vnd aller seiner vodern sel hayll willen gegeben vnd auch
verricht hat czway hundert phunt phennig gemayner wyenner muenizz der wir
gaenczleich verricht vnd gewert sein ze rechten taegen also weschaidenleich
daz wir vnd all vnser nochchomen vnsers conuentz nu vnd hinfuer ewichleich
mit vnser gueten gewizzen vns verpinden vnd auch verpunden haben ayner ewign
mess taegleich ze sprechn auf sand nyclas alter gelegn in dem capitel in
vnserm chloster ze herczogenwurg an alle sawmung vnd vnderlazz. also daz de
selb vorgenant mess taegleich gesprochen schol werdn noch der wandlung sand
anne mess in dem selben capitel an alle ierrung vnd zu einer ewigen
bestetigung hab wir ee gnanter probst nycla vnd vnser conuent dem vorgenanten
artolfen dem chramer auz geczaigt vnsers rechten freyn aygnhaften erchauften
versporten guetz czehen phunt geltz gelegen in vnser pharr herczogenwurg ze
oberndorf zwischen raetelperig vnd fyehoffen auf ainem hoff vnd vierdhalben
lehen vnd newn hofsteten auf vberlend vnd wayd wie daz alz genant ist daz zu
den ee genant guetern gehoert vnd von alter her ist chomen iz sey gestift
oder vngestift versuecht oder vnuersuecht also hab wir sew ledigchleich
gegeben vnd gemacht auf sand nyclas alter zu der ee gnant mess mit gunst vnd
willn dez erwierdigen herren hern stephans von topell der der ee gnant gueter
rechter eribvogt ist, also mit ausgenomen worten daz man igleichen herrn
taegleich wer de mess spricht sechz phennig raychen vnd geben schol an alle
irrung. wer aber daz dez got nicht engeb daz der eegenant conwent vnd wir
chorherren an der vorgenanten mess vnd goczdinst sawmig weren vnd nicht
begyengen als vor geschribn ist iz wer gar oder ein tayl wann vns dann noch
der ee genant sawmichait mont vnd vodern die erwierdigen geystleichen
chorherren von sand andre so schull wir dann volpringen vnd volfueren allez
daz versawmpt ist an alle vnser wider red. wer aber daz wir die ee genant
sawmichait nicht ervolten vnd wider prechtn dor nach in zwain maenneyden so
schulln dann die eegenanten czehen phunt geltz mit vnserm guetleichen willen
hinfuer ewichleich geuallen den erwirdigen geystleichen chorherren von sand
andre alln irn frum domit schaffen mit versetzen mit verchauffen gebn wem se
wellen an alle vnser irrung. daz daz hin fuer ewichleich also stett beleib
geb wir eegenanter probst nicla vnd vnser conuent dem vorgenant artolfen dem
chramer von herczogwurg den prieff versigiltn vnd wolbestettn mit vnserm vnd
vnsers conuentz payden grozzen anhangunden insigeln zu einem offenwaren
vrchund. der ee geschribn sach ist auch czeug der erwirdig herr her stephan
von toppell der der obgenanten gueter rechter eribvogt ist mit seinem
anhangunden insigel im vnd sein erben an schaden an der vogtey alz der prief
sagt den wir im dor vber gegebn habn. gebn noch christi gepurd veber
drewczehen hundert jar dornach in dem drew vnd sybenczkisten jar dez suntags
vor sand peters tag vnd vor sand pauls der heyligen czweliff poten.
ich vlreich der neidekker vnd all mein eriben ich vergich vnd tuen chund offenleichn an dem prief
daz ich recht vnd redleichn ze chauffen hon gegebn andrenn dem aman vnd seiner hawsfrawn
katrein vnd all irn eriben mein haws gelegen ze minpach ze nechst der liechtenegker haws da
man von dient ze purchrecht dem propst von herczogenburch newn phennig wienner mwenzz
alle iar an sand michhels tag vnd nicht mer. vmb virczehn phunt phennig wienner mwenzz der
er vns gancz vnd gar gericht vnd gebert hat. vnd also weschaidenleich daz er mir auch mit dem
selben haus wartwnd schol sein vnd mir mein wein in einem cheller wehalten schol vnd schol mir
mit einem stall wartwnd sein vnd mit einer chamer vnd mit der prezz vnd schol auch ich den
prezzern selb lonen vnd schol auch er doron chainen schaden nemen an zerwng vnd schol awch der
vorgenant andre vnd katrey sein hawsfraw vnd all ir eriben mit dem selben haws all irn frwm
schaffen mit versetzen vnd mit verchawffen geben wem si wellen mit allen den rechten als vor geschribn
stet. wer aber daz in dar an icht abgieng oder chain chrieg auf erstwnd von wem daz wer mit dem
rechten daz schulln sew haben auf mir vorgenanten vlreichn dem neidekker vnd auf all meinen
eriben vnd auf alle der hab dew wir haben in dem lande ze osterreich oder wo wir sew haben wir sein
lemtig oder tod. daz de red furbaz stet vnd vnczebrochen weleib dar vber gib ich vor genanter vlreich
der neidekker den prief versigelt mit meinem anhangunden insigel vnd mit dez erbern herren insigel probst
nyklazz von herczogenburch sand iorigen goczhaws. der prief ist geben noch christi gepurd dreuczehn
hundert iar darnach in dem dreu vnd sybenczgisten iar dez samicztag
an sand johanstag ze swnibenten.
ich mert der seltensro vnd ich chuenigund sein hawsvrow. vnd all vnser erbn vergehen offenleich
mit dem prief daz wir recht vnd redleich gelten schulln den erbern geystleichen chorhern dacz herczogenbuerch
von dez hoffz wegn gelegn dacz werdarn den wier von in gechauft habn zwelif phunt gemayner
wyenner phennig der ich vnd mein erbn sew richten vnd weren schol vnuerczogenleich von sand
merten tag der nue schirist chumbt. dor noch veber drew iar an all wider red. vnd czv einer guetn
gewizhait hab ich mit sant mir cze puerigel vnd cze gewer gesaczt iansen den weyzzen von wyphing
vnd joerign den prwnnmayster von wolfpayzzing also daz de ee gnanten chorherrn de vorgnanten czwelif
phunt phennig habn schulln dacz vnsern trewen vnd auf aller vnser hab de wier habn vnd gewinnen in
dem land ze osterreich vnverschaiden von ainem hintz dem andern. ich verpint mich vnd all mein
nachchomen hin fuer ewichleich do van jaerleich zdinen zwelif schilling gemainer wyenner phennig cze czwain
tagn. vnd hef erst mit dienst an auf den nochsten sand joerign tag mit sechz schilling cze dienen
vnd dornoch auf sand mychelz tag sechz schilling cze dinen hinfuer ewichleich also do pey beleibn.
ich ee gnant mert der seltensro vnd all mein noch chomen verpinten vns trewlich auf dem ee gnanten
hoff gehorsam sein den vorgnanten chorherrn mit stewr mit dienst vnd alz daz ze leyden waz ander
ir gemayn holden leident an all wider red. daz hin fuer daz stet beleib gib ich ee gnanter mert
vnd mein ee gnant puergel den vorgnanten chorherrn den prief besygeltn vnd bestetten. wann ich
ee gnanter mert nicht aygen insygel hab so han ich vnd mein ee gnanten purgel gepeten die erbern
hern merten den eyzdorfer vnd hern stephan den judenawer, daz si der obschribn sach trewn
gedenchencher sein mit ier paydn anhangunden insygel. gebn noch crist gepurd vber drewhundert
iar dor noch in dem drew vnd swebenczkistn iar dez samiztag nach dem heyligen auffertag.
wir nycla von gotes gnaden probst sand jorigen gotczhaus ze hertzogenburch vnd aller vnser conuent da selbz
vergehen offenleich mit dem prief allen lewten de in lesent oder horent lesen daz wier mit gesamenter hant
vnd guetem rat recht vnd redleich vnsers gotzhaws freyn aygenhaften guetz verchauft haben ain hoff
gelegn dacz werdarn mit alle den rechten. wierden vnd nueczzen ze veld vnd ze dorf gestiphten vnd vngestifften
versuechten vnd vnuersuechten alz wir in aygenhafter gewer her procht habn. also hab wir in ze chauffen gegebn
merten dem seltensro vnd chuenigunden seiner hausvrow. vnd allen iren erben vmb zweliff phunt gemainer
wienner phennig der wir ganczleich verricht vnd gewert sein ze rechten taegn also beschaidenleich daz der
ee gnant mert der seltensro vnd sein nochchomen dem vorgenanten vnserm gotzhaus ze herczogenburch dor van
jaerleich raichn vnd dien schol an sand jorign tag sechz schilling vnd auch dor noch an sand mychels tag sechz
schilling gemainer wyenner phennig vnd nicht mer. wer auch den ee gnanten hoff hin fuer in hat der schol
vnserm gotzhaus gehorsam sein mit stewr mit dienst vnd alz daz leyden waz ander vnser holden gemaindleich
leydent an all ier wider red. waer aber daz der ee genant mert vnd sein erben den vor geschribn hoff
vor nat duerft verchauffen muesten. so schulln se dann nuer einem geleichen pawmann den hoff ze chauffen
geben, der vns dor auf nueczleich vnd paweleich sei. jz schol auch der ee gnant mert vnd sein erbn auz
dem vorgnanten hoff nichtz versetzen noch verchauffen an vnsern willn vnd rat. wo se dez aber vber gyengen
so schulln se dann von allen iren rechten mit ier guetleichen willn gevalln sein, vnd vnser hoff vns dann
ledig vnd frey sein an all ier wider red. wir sein auch dez ee gnanten hoffz recht scherm vnd gewer fuer
all anspruch, waz im dor an abget mit recht daz lob wir im allez auz ze richten an geverd. daz daz hin
fuer ewichleich stet vnd vnczebrochen beleib. geb wier ee gnanter probst nycla von herczogenburch dem ee gnanten
merten dem seltensro vnd sein erbn den prief besygelten vnd bestetten mit vnserm vnd vnsers conuentz
payden grozzen anhangunden insygeln. gebn noch christ gepuerd veber drewczehn hundert iar dor noch
in dem drew vnd swobenczkisten iar dez samitztags noch dem heyligen aufferttag.
ich mert der hutstock von hunczhaym vnd ich anna sein hausfraw wir veriehen
offenleichen mit dem brief daz mir vnd meiner hausfrawn enpholichn habent
dye erbern geistleichen herren der probst vnd dye chorherren von herczogenburch irn
vreyn aygen hoff gelegen dacz hunczhaym mit seiner zuegehoerung auz genomen
all ier weingarten gelegen da selbs daz ich den selbn nuczleich vnd wirtleichen
in schol haben vnd in wartund da mit schol sein als ain hofmaister tuen schol wan
aber daz ist daz sy iern vorgenanten hoff mainent ze verwandeln mit welicher wandlung
daz ist oder einem andern in antwurten da schol ich in chain irrung noch in velt
nicht tuen nuer daz sy iern frum do mit schaffen schullen mit meinem guetleichn
willn an gever mit vrchund dez briefs wan ich vnd mein hausfraw verpinten
vns hinter den erbern man mit vnsern treven vrsalchs dye zeit richter datz mauttorn
daz der sein insigel an den prief gehangen hat im selber an schaden wan wir in fleizzigleichen
gepeten habn. gebn nach christ gepurd dreuczehen hundert iar dar nach in dem
vier vnd sybenczisten jar an sand goergen tag.
ich wraw elspet dez hausler witib von ressing dem got genad vnd all mein eriben wier veriehen
offenbar mit dem brief. daz wier mit woll pedachtem muet vnd noch vnser nesten vnd pesten
vreunt rat zu der zeit do ich izz mit recht woll getuen mocht verchauft haben. ochtzehen schilling
gelzz gellegen ze chappell. zechen schilling auf pehausten guetern vnd ein phunt auf echern vnd
auf vber lend vnd daz ich chauft han von maim ochaiem. wulfingen dem ewergaessinger daz freyes
aygen ist. vnd dew man dient auf sand michellstag vnd ienczvnd aufsiczet christan vnd wolfhart
der tallfogell. vnd ott von chappell. hat sein auch in. dient an zechen, zechen schilling phennig vnd die
lauet die her noch geschriben stent. ott der leikeb ein ieuch, vnd ein garten dient an aien zwaienczig
phennig. sigell von chatzenperig drew ieuch dient drey vnd dreizzig phennig. perharten ze ressing
aien ieuch dient aiendlef phennig. der sneblinger aien ieuch dient aiendleff phennig polltingerin
aien ieuch dient aiendlef phennig larenczin vnd ir snuer zway ieuch dient zwen vnd zwaienczig phennig.
jacob schuester aien ieuch dient aiendleff phennig chunrat schuester aien ieuch dient aiendleff phennig
stetner aien ieuch dient dreizechen phennig zechentner aien ieuch vnd aien garten dient an aien
zwaienczig phennig. ruedell von chaczenperig aien ieuch dient aiendlef phenning. larenz in der aw
aien ieuch dient aiendlef phennig elbell von oeczenstorf aien ieuch dient aiendlef phennig. eninchel
von ressing zway ieuch dient echtedhalbe vnd zwaienczig. peterpaier von ressing dint an zway dreizzig
von zwaien echern. dev vargenanten gelt vnd gueter hab wier verchaueft chollmans des hiersen
chinder. fridreichen vnd elspeten vnd allen ieren geswistreiden. dor zu allen ieren errben. vm
funf vnd zwaienczig phunt phennig der wir gancz vnd gar gericht vnd gewert sein ze rechten
tegen ich pin auch dez guetez ier rechter scherm vnd gewer vor allew ansproch wer affer daz in hin
fuer mit recht dor an icht abgieng. daz schull wier in ausrichten vnd wider cheren vnd wellichen
schaden sew dez nement daz schullen sew haben daz mier egenanten vrawn vrawn ellspeten vnd auf
all den guet daz ich hab oder las in dem lant ze osterreich. oder wo ich iz hab ich sey lemptig
oder tod. dor vber gib ich in den brief versigelten mit der erbern dreier man insigell hern
weichartz meins prueder insigell vnd hinder wulfings des ewergasinger meins ohaiem insigell
vnd hinder walthers von chaczenperig insigell. vnd ich aiegen insigell nicht enhab so verpint ich mich
hinder der erbern man dreyer insigell. allz daz stet ze haben vnd laiesten daz var an dem
brief geschriben stet wan ich sew dor vmb wlleizz gepeten han. daz sew der sache zeug sind
mit ieren anhangunden insigell. der prief ist geben noch christi gepurd drewzechen
hundert iar dar noch in dem funf vnd sybenczgisten iar an sand pollten tag.
wier di gancz gemain ze tyemdorf vnd all vnser nochchoemen veriehen offenleich mit dem prief allen den die den prief sehent oder
hoerent lesen di nu lebent oder her noch choemen, daz wier recht vnd redleich gechauft haben von den erbern geistleichen herren dem
probst ze herczgenburch vnd dem ganczen conuent gemain da selbs iren hof gelegen cze teuffental mit allen den nueczen rechten vnd eren
di do czue gehoren vnd als sev in vnuersprochenleich czu irem gotzhaus in aygens gewer her pracht haben. also mit auz genomen warten
auzgenomenleich ain halbs phunt phennig geltz gelegen auf veberlent. daz czu den zeiten in den hof gehoert hat. vnd auz genomen ain wismad.
gelegen in egelseer moz. den obgenanten hof mit alle dev vnd dor czu gehoert an div obgenanten czway stukch di vor auzgenomen
sind, haben wier di gancz gemain cze tyemdorf vnd all vnserr nachchomen gechauft vmb neven vnd czwainczig phunt gemainer wienner
phennig der wir sev gancz vnd gar gericht vnd gewert haben cze einem ewigen purchrecht oder waz wier sein geniezzen muegen mit
welicherlay daz ist. also weschaidenleich daz wier vnd all vnser nochchoemen all iar ierleich do von raichen vnd dienen schullen dem
probst ze hertzogenburch vnd allen seinen nochchoemen ain phunt gemainer wienner phennig an sand merten tag ze rechtem
purchrecht vnd nicht mer in dem iar. wer awer daz wier vnd all vnser nachchoemen den obgenanten dienst nicht raichen ze rechten
tegen als der prief sagt, so schull wier dez wandels verfallen sein als purchrechtz recht ist in dem land ze oesterreich vnd wan daz
ist daz wier oder vnser nachchoemen den vorgenanten hof mit einander ganczen hin gaeben so schol man nimer ze ablait geben denn
sechczehen phennig vnd als vil ze anlait. daz macht zwen vnd dreizzik gemainer wienner phennig. wann awer daz ist daz ainer seinen
tail dor an hin geit der schol nicht mer cze ablait geben wenn zwen wienner phennig vnd diser ze anlait als vil vnd nicht mer.
vnd schull wier in chainerlai hantraich nicht tuen. wenich noch vil. dann den rechten dienst. vnd schull wier vnd all vnser nachchoemen
fuerbaz allen vnsern frum mit den egenanten guetern schaffen verchauffen versetzen an allen ierrsal. daz der chauf vnd div handlung
fuerbaz stet vnd vnczebrochen weleib dor veber so geben wier di gancz gemain cze tyemdorf vnd all vnser nachchoemen den prief den
egenanten. dem probst cze hertzogenburch vnd dem ganczen conuent da selbs vnd wen wier aygens insigels nicht enhaben so verpind
wier vns hinder vnsers genedigen herren insigel hern purchhartz. purggraf ze maydburch vnd graf ze hardek. der ez an den
prief gehangen hat durich vnser pet willen. mit vnsern treven allez daz stet ze haben das vor an dem prief geschribn ist
vnd dez ist czeug der erber herr her hainreich der aczenpruker von tautendorf auch mit seinem anhangenden insigel im an
schaden. der prief ist geben do man czalt von christes gepuerd drevtzehen hundert iar vnd dor nach in dem fuemf vnd
sybenczigistem iar an vnser vrawen tag ze der chuendung.
wir albrecht von gotes gnaden herczog ze osterreich ze steyr ze kernden vnd ze krain graf ze
tyrol etc. bekennen vnd tuen chunt offenlich mit disem briefe wan wir vnder weiset sein, daz die erbern
geistlichen vnser lieben andechtigen der probst vnd das gotzhaus ze herczogenburg in grozzer
geltschulde vnd kumber sind. darumbe zu besunderr gunste hilff vnd furderung haben wir in die
gnad getan vnd tuen ovch wizzentlich mit disem briefe was sie in vnserr stat ze tulln oder vmb
die stat gruntrecht vnd purkrecht habent, daz man das nicht von in abloesen sulle noch muge in
dhainen weg. vnd sol in daran kain schade sein, die geseczde, die weilent vnser lieber brùder herczog
ruedolf selig vmb ablosung des gruntrechtes vnd purkrechts getan hat, wan wir ernstlich mainen
daz daz egenant gruntrecht vnd purkrecht vnd die gulte bei dem gotzhause beleiben. mit vrchund
dicz briefs. geben ze wienn, an mitichen vor vnser frawen tag ze der liechtmesse. nach kristes
gepurd dreuczehenhundert iar vnd darnach in dem fumf vnd sibenczigisten iare. ich peter der chnavsl fleischhakcher ze mavttam vnd ich katrein sein hausfravn dez schyemer tochter vnd mert der huetstokch
vnd anna mein hausfrow vlreichs tochter von gater, vnd ich mert am puhel dacz pach vnd elzpett mein havsvrow levmans
tochter von pach vnd ich sthephan der cznaimer vnd elzpett mein hausvrow vlreichs tochter von vdmerveld vnd ich
wolfel gortner vnd elzpett mein hausvrow weigleins tochter von rossassn wir vergechen all gemain offenleich vnd
tuen chvnt mit dem prief allen di in sehent oder horent lesen di nu lebent oder her nach chueftig sind daz vns allen
di erbirdigen geistleichen herren probst hans ze herczogenburch vnd der conuent da selbs lazzen haben vnuerchauft
irr aigenhaften gruent ie dem man mit seiner hausfrawn di vor genant sint zu ir paider leib, igleichem tail ain jeuch
weinbast, di gelegen sein pei irem hof ze hunczhaim. also weschaidenlich. daz wir obgenant all di egenanten weingarten
ie der tail sein jeuch. pavn. lesen, vnd pressen schol. an all ir mue vnd hilf, vnd daz selbig schulln wir all pringen ze ir press
in iren hof ze hunczhaim, wir schulln in auch all, ie der man von seinem tail den dritten emmer most geben in dem lesen
pei der press. im wert vil oder wennich, den si vessen schulln in ir vas. schull wir auch di obgenanten weingarten nicht lesen
noch den most pei der press nicht tailen. iz sei den ir anbalt vnd pott da pei. wir schulin auch den pressern vnd andern
aribaittern chost. liecht, vnd lan geben, an die trager. den si lonen schulln von irem tail zetragen in ir vas. schulln auch
wier czehenten von vnserm tail vnd sev von dem iren, sev schulin vns auch inn die press allen gericht schaffen vnd gebn
an all vnser mue was rechtleich dor zu gehort. wir habn auch vreie wal ie der tail sein frum do mit ze schaffen
mit verseczen mit verchauffen mit allen den rechten vnd wir dor an haben vnd auch geleichen laeuten. di in dor zu
fuegleich sein, vnd schol daz geschehen mit irem willn vnd mit ier hant. wier schuln auch di obgenanten weingaerten all
ie der man sein tail in mitterm guettem pav habn mit stekchen, mit gruben vnd mit anderm paw daz dor zu gehort.
teten wier dez nicht, daz si daz mit den nachtgepavren vnd vmseczen beczeugen. so schulln sev vns mit vnserm
guetleichem willen mit vnserm tail in dem lesen pei der press phenden. vnd schulln wir von allen vnsern rechten geuallen
sein, iz wer ainer. czwen. oder drein minnr oder mer recht als ob wir wern tod, vnd wan daz ist. daz der lest vnder
igleichem tail als sev vor geschribn stent abgieng mit dem tod, vnd daz erst pav in dem weingarten volpracht
hiet. der mag di nucz dez selbn jars in dem lesen geschaffen wem er wil also daz dem weingarten an dem andern
pav vnzt hincz dem lesen nichcz verczogen berd, vnd schol fuerbas daz selbig jeuch weingarten in vnd irem goczhaus
ledig vnd frei sein an allen chrieg vnd wider red. vnd daz di red vnd de wandlung also fuerbas steet vnd vnczebrochen
weleib der vber geb wir obgenant all ich peter der chnausl, vnd ich mert der huetstock vnd ich
mert am puhel vnd ich stephan der cznaimer vnd ich wolfel der gortner und vnser obgenant hausfravn
mit sampt vns den ee genanten wirdigen geistleichen herren hern hansen probst ze herczogenburch
vnd dem conuent gemain da selbigs den prief, wen wir selb nicht aigner insigel haben. versigelt mit dez erbern
verschalichs di czeit richter ze mavttorn insigel. vnd dez ist auch geczeug andre von ralarn di czeit
purger ze mavttorn mit seinem insigel. di wier dez fleizzichleich gepetn habn. daz sev der sach czeug sint
in an schaden. der prief ist geben nach christes gepuerd drevczehen hundert jar vnd do nach in dem
sechs vnd sybenczkisten iar an vnser wravn tag zu der liechtmess.
wir probst johannes von gotes genaden sand georgen goczhavs ze herczogenburch vnd di gancz
samung da selbs vnd all vnser nochchomen vnd auch wesunderleich her stephan von neuburch
di czeit techent in vnserm goczhaus vnd her hans von tuln di czeit spheiser vnd her hans von
levbs di czeit nach pharrer di gegenburtichleich do pei gebesen sind veriehen vnd tuen chvnd daz
zv vns chomen ist der edel streng ritter her wernhart der druksecz von reichersdorf
vnd vns in rechter gehaim vnd.. ze behalten vnd enpholichen hat ain prief der do sagt
von sein vn seins svn lechenschaft di er hat von dem hachgeparen geistleichen fuersten
hern ortolfen pischolf ze salczpurch vnd gelegen ist ze reicherstorf also weschaidenlich
daz wir den selben brief niemant geben noch veriechen sullen pei seinem lebentigen leib wenn
im allein. wer awer daz der obgenant herr her wernhart der druksecz abgieng mit dem tod
so gevelt di lechenschaft auf sein svn vnd auf irev chind als sulecher lechenschaft recht ist
giengen awer di selben svn ab an gerben oder liezzen gerben vnd daz di selben auch abgiengen mit dem tod so schul wir den obgenanten brief seinen tochtern geben de di czeit leben, der
warten daz di lechenschaft icht verfall. vnd daz di chind icht verczigenburten veterleich
eribtail noch dez landes recht in osterreich mit vrchund dez priefs versigelt mit vnserm obgenanten
probst johanes insigel. datum anno domini m. ccc. lxxvi. feria sexta post pascha.
wir leupolt von gots gnaden herczog ze oesterreich ze steyr ze kernden vnd ze kram graf ze tyrol etc. bekenne
vnd tun kunt offenleich mit disem brief. wan wir vnderweiset sein daz di erbern gaistlichn vnser liebn andechtigen
.... der probst vnd daz gotzhaus ze hertczogenburg in grozzer geltschuld vnd chumber sind. darumb zu besunderer
gunst hilffe vnd furdrung haben wir in die gnad getan vnd tun ovch wizzentleich mit disem brief was si in
vnserr stat ze tulln oder vmb die stat gruntrecht vnd purkrecht habent daz man das nicht ablosen
sulle vnd muge, in dhainen wegen, vnd sol in daran kain schade sein die geseczde, die weilnt vnser lieber
brueder herczog ruedolf selig vmb ablosung des gruntrechts vnd purkrechts getan hat wan wir ernstlich
mainen, daz das egenant gruntrecht vnd purkhrecht vnd gulte bei dem goczhaus beleiben. mit vrckunt
dicz briefs. geben ze wienn an phincztag vor svnwenden. nach krists geburde dreuczehenhundert
jar darnach in dem siben vnd sibenczigistem jare.
wir johanns von gots gnaden probst des gotzhaus ze hertzogenburkch vnd wir der gantz conuent gemain daselbs vergehen
fuer vns vnd fuer all vnser nachchomen vnd tun chunt offenlich alle den die den brief sehent oder hoerent lesen die nu lebent vnd hernach
chuenftich sind, daz wir mit gemainem veraintem rat ze der zeit do wir es wol getun machten. vnd mit vnsers perchherren hant
des erbern herren hern hainreichs techent vnd pharrer ze tulln vnd ze den zeiten amptman des pistums ze pazzaw in oesterreich
recht vnd redleich verchaufft habn vnsern weingarten gelegen ze chunigsteten an der holczstrazz. des ein halbs jeuch ist vnd haist
der jorger ze nast michels weingarten des seber. vnd davon man alle jar dient dem pistum ze pazzaw einen halben
emmer weins perchmazz ze perchrecht vnd nicht mer. denselben weingarten habn wir verchaufft vnd gebn mit alle den
nueczen vnd rechten dem beschaiden mann gerungen in tulbinger gazzen ze chunigsteten. frowen angnesen seiner hausurowen
vnd ir baider erben vmb zwaintzg wienner phennig ewigs gelts di si vnd all ir nachchomen di denselben irn weingarten
nach in innhabnt. vns vnd vnserm gotzhaws fuerbas ewichleich da von dienen vnd raihen sulln mit einander alle iar an sand
merteinstag vnd sulln auch mit dem ersten dinst anheben ze dienen von sand merteins tag der schirist chumt vber ein gancz
iar. vnd wenn der dienst versezzen wirt so sind fuerbas dar auf alln die recht, als vm versezzen dienst recht ist nach des
lanndes recht in osterreich. si sulln vnd mugen auch den egenanten weingarten fuerbas ledichleich vnd freileich haben vnd alle
irn frumen damit schaffen verchauffen versetzen vnd geben wem si welln an alln chrieg vnd irrsal. wir sein auch vnuerschaidenleich
fuer vns vnd fuer all vnser nachchomen des egenanten weingarten ir recht gewern vnd scherm fur all ansprach als perchrechts
recht ist vnd des lanndes recht in osterreich. vnd was in mit recht dar an abget daz sulln si habn auf alle dem guet daz
zu dem egenanten vnserm gotzhaws gehoert wo daz in dem land ze oesterreich gelegen ist. vnd wen daz wer daz si den
weingarten verchauffen wolden so sulln si vns vnd vnserm gotzhaus den von erst vor aller menichleich anpieten vnd sulln den dann
chauffen nach vir mann rat hab wir noch mug wir sein dann nicht chauffen so sulln si den vorgenanten weingarten
nur geleichen pawleuten als sew selb sind gebn vnd verchauffen. vnd daz der chauf fuerbas also stet vnd vnczebrochen weleib
daruber so gebn wir in den brief ze einem offen vrchund der sach versigelt wir vorgenanter johans probst des
gotzhaus ze hertzogenburch mit vnserm insigel. vnd mit vnsers des conuents insigel daselbs vnd mit des egenanten erbern
herren insigel hern hainreichs techent vnd pharrer ze tulln vnd zu den zeiten amptman des pistums ze pazzaw
in osterreich. der prief ist gebn nach christi gepurd drewtzehenhundert jar darnach in dem siben vnd sibenczgistem
jar des nasten sunntags vor sand gilgen tage.
ich stephan der pokch von chueffarn vnd ich margret sein hausurawe vnd all vnser erben wir veriehen offenbar mit dem gegenbuertigen
brief daz wir mit wolbedachtem muet vnd gutem willen zu der zeit da wir iz wol getuen machten on all hinderung durch got vnd durich
vnser vnd aller unserr vodern sel willen geschaft vnd geben haben vnd geben auch mit dem brief wan daz ist daz got veber vns paydew
gepewet daz wier mit dem tod abgen in dem selben iar vor den nuecze oder dar nach, den erwirdigen geistleichen herren den chorherren
ze herczogenburch auf ir oblay ain phunt wienner phennig on drey phennig de gelegen sind cze chuffarn in dem darf vnd auf dem perig
da pey der de gemain haist die her nach gescriben sind vnd daz allez vnser rechtz aygen ist daz ich vnd mein vorgenantew hawsurawe den
vorgenanten herren geben haben ob wier is versporen mugen des ersten peter viereck von ainer hofstat sechczig phennig vnd ain gans an sand merten
tag oder funf phennig vnd ze phingsten sechz chaes oder neweri phennig de selbig hofstat geit an funfczehen phennig vnd ab funfczehen
phennig vnd schol on allew stewr sein. chunigund thoman des sneyder hawsurawe von ainer hofstat zehen phennig an sand merten tag
zway huener oder acht phennig an sand blasen tag de hofstat geit fuenf phennig ab vnd auf fuenf phennig vnd schol auch sein on allew
stewer. vnd wann dew vorgenanten holden erst auf enphahen nach der vorgenanten geber tad so schol yegleichew hofstat geben dem oblaymaister ainen
gedench phennig ze dem ainen mal. dar nach auf veber lent. nyclo pinter newn phennig von aim ackher der haist dacz dem hangunden stain an
sand mertentag vnd ludweyg ain huen oder vier phennig an sand blasen tag. stephan der pokch newn phennig an sand mertten tag
von aim ackher ze dem hangunden stain vnd ain huen an sand blasentag oder vier phennig. margret vlreichz jacobz hawsfraw von aim ackher
funf phennig an sand merten tag vnd ain hun an sand blasen tag oder vier phennig vnd von aim halben jewch auf dem perig zwen
phennig an sand merten tag. ott von hawshaim von ainem jewch fünf phennig an sand merten tag ain huen an sand blasen tag oder vier
phennig. jans wolfhart von darflein von aim halben jeuch drithalben phennig am fochenperig an sand merten tag vnd zwen phennig fuer
ain halbs hun an sand blasen tag, luedel weber von darflein von aim halben jeuch an sand mertentag drithalben phennig vnd zwen phennig
an sand blasen tag. stephan amman von aim halben jeuch drithalben phennig vnd ain halbz hueen oder zwen phennig an sand blasen tag.
symon phanzagel von aim weingarten am perig zwen phennig an sand merten tag, vnd ain huen an sand blasen tag oder vier phennig. fridel
der gigling aydem von aim weingarten am perig vier phennig an sand merten tag. chuenigund sneyderinn von aim weingarten im hungerveld drey
phennig an sand merten tag. chunczel der gemain von aim acker drithalben phennig am vohenperig an sand mertentag vnd ain huen an sand blasen
tag oder vier phennig. stephan der pochk von aim acker am perig funf phennig vnd ain huen an sand blasen tag. auer von ainem jeuch funf phennig
an sand merten tag vnd an sand blasen tag ain huen oder vier phennig. vnd von aeckhern vnd weingaerten dew da haissent dew gemain drey vnd dreizzig
phennig daz macht sdrittail von der gemain vnd waz noch gestift wirt in der gemain sdrittail der ich stifter vnd sterer pin daz in dew gemain gehoert
den dinst dient man an sand merten tag von der gemain vnd an sand blasentag funftzehen phennig fuer halbew huener von dem drittail auz der gemain.
die vorgenanten gueter vnd guelt alz vor an dem prief geschriben stet der schulle sich die obgenanten chorherren vnterziechen ze irr oblay mit alle den eren
rechten vnd nuczen die dar zu gehorent ze veld oder ze dorf versucht vnd vnuersucht gestift oder vngestift wie so daz genant ist oder wo daz gelegen ist
an allen ausczug vnd schullen stiften vnd steren vnd darzu daz in dew gemain gehoert wann daz ist daz ich vorgenanter stephan der pockch vnd mein hausfraw
mit dem tod abgegangen sein. also mit ausgenommen wortten daz se mir vnd meiner hawsvrawn vnd allen meinen vadern allew iar iaerleich hin fuer
ewichleich ein ewigen iartag begen schullen an sand clementen tag des abencz mit der vigilig dez margen mit dem selampt vnd pin auch
vorgenanter stephan der pockch vnd mein erben der obgenanten guelt vnd gueter rechter scherm vnd gewer fuer all ansprach alz aygens vnd gescheftes recht ist vnd dez
landes recht in osterreich, vnd darveber geb wir den vorgenanten herren von herczogenburg den brief versigelten mit meinem anhangunden insigel vnd
dez sind gezewg her hans der newnhofer von talarn richter zue den zeitten zu chueffarn vnd peter hern reinbocz sun von chueffarn mit iren anhangunden
insygeln in payden an schaden. der prief ist geben nach christi gepurd drewczehen hundert iar dar nach in dem newn vnd sybenczigstem
iare an sand clementen tag.
ich cholman der hyerzze vnd all mein erben wir veriehen offenwar mit dem prief allen den die in lesent sehent
oder hoerent lesen, die nu lebent vnd hernach chunftich sind. daz wier mit wolbedachtem muet vnd guetem willen
zu der zeit do wir ez wol getuen mochten recht vnd redleich verchauft haben vnsers rechten vreyn aygns. daz wir gechauft
haben von der erbern vrawn. vrawn elspetn der haewslerin von raezzing. zehen schilling wynner phennig geltz die
gelegen sind ze chappeln an der persnik auf aechern vnd auf vberlent. da von dez ersten dient ott der leytgeb ze chappeln
von ainem jeuch aindlef phennig. vnd von ainer wysen acht phennig. ians der sygharter do selbs von drin jeuchen
drey vnd dreizzig phennig. fridreich perharter von rezzing von aim jeuch ayndlef phennig. sneblinger von rezzing
von aim jeuch ayndlef phennig. poltinger von rezzing von aim jeuch ayndlef phennig. georig der lempler von rezzing
von aim jeuch ayndlef phennig. christanin von rezzing von aim jeuch ayndlef phennig. philipp der pechk von chappeln
von aim jeuch ayndlef phennig. chunrat schuester von rezzing von aim jeuch ayndlef phennig. chunrat stetner von rezzing von
aim jeuch dreyzehn phennig. jans im lehen von chappeln von aim jeuch ayndlef phennig. ruedel von chatzenperig von
aim jeuch ayendlef phennig. larenz in der aw von aim jeuch ayndlef phennig. artolf herwortz sun von chappeln von aim
garten acht phennig. elbel von oeczestorf von aim jeuch ayndlef phennig. enenchel von rezzing von zwayn jeuchen
achtedhalben vnd zwainczig phennig. wolfhart talvogel von chappeln von aim halbn jeuch fumf phennig. darnach von zwain
behausten guetern die auch gelegen sind zu chappeln vnd de zeit aufgesezzen sind christan vnd wolfhart der talvogel. da
von dient man zehen schilling wynner phennig. die ich auch gechauft han von der egenanten vrawn elspeten der haeuslerin
da von dez ersten dient wolfhart der talvogel ze chappeln von aim viertail ains hofs an funf funf schilling phennig.
christan nyclas sun do selbs von aim halbn virtail ains hofs dritthalben vnd sybenczig phennig. jans der enenchel do selbs
von aim halben viertail ains hofs auch drithalben vnd sybenczig phennig. von den obgenanten zehen schilling geltz han
ich in auch ze chauffn gebn fumfczig phennig geltz zue dem gelt daz man dient von den aechern vnd vom vberlent. als
vor geschribn stet. vnd also die vorgenanten zehn schilling geltz mit allen iren rechten vnd nuczen vnd dar zue
gehoert vnd als wir de in rechter aygns gwer her pracht habn ez sei gestift oder vngestift versucht oder vnuersucht ze
veld vnd ze dorf als die vorgenanten gueter von alter her chomen sind vnd wo di gelegen sind an allen auszug hab wir
recht vnd redleich verchauft den erbern geystleichen herren den chorherren ze herczogenburch auf ir oblay vmb
achtzehn phunt wyenner pfennig der wir gancz vnd gar von in verricht vnd gewert sein ze rechten taegn. also beschaidenlich
daz si fuerbaz mit den obgenanten guetern allen irn frum schaffen schulln mit verchauffen mit versetzen geben wem si wellent
an allen irrsal. vnd dez vorgenanten verchauften geltz sei wir ir rechter scherm vnd gwer fuer alle ansprach als chaufs vnd
aygns recht ist vnd des landes recht in oesterreich. waer aber daz daz in an den obgenanten zehn schilling geltz icht
abgieng oder ob si icht chrieg oder ansprach gewunen mit recht von wem daz wer daz selb schull wir in alles ausrichten
ablegen vnd widerchern gancz vnd gar an all ir mue vnd schaden vnd schullen si daz haben auf mir vorgenanten
cholman vnd auf aller der hab die ich hab oder lazz in dem land ze osterreich, ich sei lemptig oder tod. dar nach ich vorgenanter
cholman der hyerzz vergich auch, daz ich den obgenanten chorherrn gebn han ain phunt phennig geltz mit aller meiner
erben guetem willen vnd gunst durch mein vnd meiner wirtin vnd meiner vodern sel willen auch auf ir oblay. vnd
daz dient man vber die fumfzig phennig von den obgenanten behausten guetern als vor geschriben stet. dar vmb schulln
si mier vnd meiner wiertin vnd meiner vodern seln alle iar iaerleich hin fuer ewichleich ein ewigen iartag begen des
naehsten montags nach sand veytes tag. des abencz mit gesungner vigilii des morgens mit gesungner selmesse vnd
daz si daz alles volfueren daz enphilich ich in vnd dem ganczen conuent ze herczogenwurg vnd alln irn
nachchomen auf ir trew als si got antwurten dar vmb schulln am jungisten tag. daz vorgenant gelt alles
dient man auf sand michels tag. daz aber der chauf vnd die handlung also stet vnd vnczebrochen beleib
dar vber gib ich vorgenanter cholman den obgenanten chorherrn ze herczogenwurch den prief versigelt mit meinem
anhangunden insigel. vnd des sind geczeug der erber herr her wernhart der drugsetz vnd mein sweher
ott von aynoed mit irn paidn anhangunden insigeln in paydn an schadn. der prief ist gebn nach christi
gepuerd dreuzehn hundert iar dar nach in dem newn vnd subenczigistem iar an sand stephans tag
als sein heyliger leichnam ist funden warden.
ich peter von chueffarn. hern reynwatz svn von chueffarn dem got genod vnd ich ossanna petreins swester von chueffarn
vnd alle unser erben wir veriehen offenleich mit dem brief alle den die in lesent sechnt oder horent lesen die nu lebent vnd hernach
chumftig sind das vnser vetter ott von chueffaren dem got genad durch hayl sein vnd alle seiner vodren selle willn ze der zeit
do er ez mit recht wol getuen mocht geben vnd geschafft hat dem heiligen herren sand gorigen zu dem goczhaws gen hertzogenburch
den chorherren auf ir oblay seines rechten aygenhafften guets zwai tail aynes weinczurels geriches gelegen ze chueffaren
da ze der zeit dor auf gesezzen ist hans der grosmayr dar vmb daz si hinfuer ewichleichen sein vnd alle seiner vodren sellen begen
schulln ain ewigen iartag mit gesungner vigilii vnd dez morgens mit gesungner sellemesse vnd schol daz geschechen alle iar in den
acht tagen vor sand merten tag oder in den acht tagen hin nach. nu hab wir ich egenanter peter vnd ich vorgenante osanna sein
swester den egenanten geistleichen herren den driten tail vnd den vbrigen tail an dem obgenanten weinczurel gericht zu irn
zwain tailen die in geschafft sind ze chauffen geben vmb subenthalb phunt wienner phennig der wir gancz vnd gor von in
gericht vnd gewert sein ze rechten tegen also beschaidenleich daz si fuerbaz mit dein vorgenanten weinczurel gericht vnd waz dar zu
gehoert allen irn frum damit schaffen schulln mit verchauffen mit versetzen vnd geben wem si wellent an alln ierrsal vnd sei auch wir
ich egenanter peter vnd ich vorgenante osanna dez obgenanten chauffes vnd dez drittails an dem obgenanten weinczurel gericht
ir rechter scherem vnd gewer fuer alle ansprach als aygens vnd chauffes recht ist vnd des landes recht in osterreich. wer awer daz daz
den obgenanten chorhern vnd dem goczhaws ze herczogenburch an dem obgenanten weinczurel gericht des obgeschribn
drittails vnd waz darzu gehort icht abgiech oder ob se icht chrieg oder ansprach daran gewunen mit recht von wem daz wer
daz schulle wir in alles ausrichen vnd widercheren an alle ir mue vnd schaden vnd schulln si daz haben auf vns vnd auf unsern erben
vnuerschaidenleich vnd auf alle dem guet daz wir haben in dem land ze osterreich oder wa wir daz haben wir sein lembtig oder tod.
vnd darvber geb wir ich egenanter peter von chueffaren den vorgenanten chorherren von herczogenburch den brief versigelt mit
meinem anhangunden insigel vnd ich vorgenante osanna verpind mich vnder meines wirts insigel niclas des hinderholczer
mit mein trewn alles daz stet ze haben das vor an dem brief geschriben stet der den brief mit seinem anhangvnden insigel
auch bestet hat. vnd der sach dez gescheffts vnd dez chauffes ist geczeug reynbat der stiffelscharaer mit seinem anhangvndem
insigel ym an schaden. der brief ist gebn nach christi gepurd drewzehen hundert iar darnach in dem acht vnd
svbenczigisten iar dez mitichens nach sand lucein tag.
ich ruepprecht der sebech vnd ich dorothe sein hausvrawe vnd all vnser erben. veriehen offenleich mit
dem prief allen laeutten die da lebent oder die hernach chunftig sind. daz wier recht vnd redleich verchauft
haben, vnsers rechten purchrechtz, daz wir ze purchrecht gehabt haben von sand jorigen gotzhaws zu
hertzogenburch vnsern hof zu gumpolting da auf gesezzen ist cchunrat vnd stephan des wolfz hausfrawe
vnd da man vns alle iar jaerleich von gdient hat ain mut charn ain mut habern auf sand giligen tag vnd
funf vnd drey schilling phening auf sand michels tag zwa gens vnd vier herbsthuener all hochzeit zwen
ches schol yeder ches acht phennig wert sein zway vaschang huener zu ostern sechczig ayr vnd nich mer
davon wir dem vorgenanten gotshaws zu herczogenburch jaerleich gedient haben drey schillingphennig zu rechten
purchrecht an sand michels tag vnd nicht mer. den vorgenanten hof zu gumppolting mit alle dew vnd darzu gehort
zu veld vnd ze dorf gestift vnd vngestift versucht vnd vnuersucht wie daz als genant ist hab ich vorgenanter ruepprecht
der sebech recht vnd redleich verchauft dem probst sand goergen goczhaws zu herczogenburg vnd den chorherren da
selbs auf daz ampt ierr oblay vmb an ain halb phunt funczig phunt gemainer wienner phennig der wir gancz vnd
gar verricht vnd gewert sein. wir sein auch ich vorgenanter rupprecht der sebech vnd mein erben des vorgen hofs vnd
was dar zu gehoert ier recht gewer vnd scherm fuer all ansprach als purchrechtz recht ist vnd des landes recht
in oesterreich. waer aber daz in daran icht abgieng oder daz sy chain ansprach oder chrieg dar an gewinen mit recht waz
sy dez schaden naemen. den selben schaden schulln wir in ab legen vnd widercheren gancz vnd gar an alle iren schaden vnd
schullen sy daz haben auf vns vnuerschaidenleich vnd auf alle vnserm gut daz wir haben in dem land ze oesterreich. wir
seinn lemptig oder tod. vnd daz der chauf vnd die wandlung fuerbaz also stet vnd vnczerprochen pleyb darveber gib ich
vorgnanter rupprecht der sebech fuer mich vnd mein erben dem obgenanten probst jacobn zu herczogenburg vnd dem conuent
da selbz den prief versigelten mit meinem aygen anhangunden insigel vnd der sach sind auch geczeug mein suen erhart
vnd gorig die sebechn vnd mein veter jans der sebech von sebach mit iren anhangunden insigeln. geben da
man zalt nach christi gepurd drewczehen hundert jar dar nach in dem newn vnd sibenczigisten jare an dem heyligen
auffert abent.
ich andre von liechtenstain vnd alle mein erben wir veriechen vnd tuen chvnt allen den die den brief lesent sechent oder horent lesen die nu lebent
vnd hernach chumftig sind, daz wier mit unser erben gueten willn vnd gunst mit verdachtem muet vnd mit gesampter hant zu der zeit da wir ez wol getuen
machten recht vnd redleich verchaufft haben vnsers rechten ledigen vreyen aigens vnsern weingarten der gelegen ist dacz intzestorff ob dem purchstal
genant der prait acker als wir den von meinem prueder hansen von liechtenstain getailt haben vnd als er mit marichstain vnd mit rain ausgemaricht
vnd geraint ist vnd mit alle dew vnd dar zue gehort ez sei gestifft oder vngestifft versucht oder vnversucht wie so daz genant ist an alln auszug als wir ez
in rechter aygens gewer her pracht haben also hab wir ez alles verchaufft vnd gebn dem erbern herren hern hansen von tulln chorherren dacz hertzogenburch
die zeit chastner da selbst vmb ayns vnd dreizzich phunt wienner phennig der wir gancz vnd gar von ym verricht vnd gewert sein ze rechten tegen
also beschaidenleich daz er fuerbas mit dem obgenanten weingarten allen sein frum damit schaffen schol mit verchauffen mit verseczen geben wem er
wil an allen irresal also mit ausgenomen red ist daz er den vorgenanten weingarten vor ehaffter not vncz an sein tod versparen mag vnd dan nach
seinem tod schol er den chorherren dacz hertzogenburch wartund vnd gewidemt sein auf ir oblay in alle den rechten als vor geschriben stet vnd
durch pezzer sicherhait seczen wir vns ich vorgenanter andre von liechtenstain vnd alle mein erben vnverschaidenleich vber den obgenanten weingarten
vnd als daz dor zue gehort als vor geschribn stet dem vorgenanten hern hansen vnd den chorherren dacz hertzogenburch ze rechtem scherm
vnd geweren fuer alle ansprach als aygens recht ist vnd dez landes recht in osterreich. wer awer daz das sew an dem vorgenanten weingarten
vnd alle dew vnd vorgeschriben stet icht chrieg oder ansprach dar an gewunne oder ob yn an icht abegieng mit recht was sew dez schadens
nement den selben schaden schulle wir in allen ansuchen ablegen vnd widercheren gancz vnd gar an alle ir mue vnd schaden vnd schullen auch
sew daz haben auf vns vnd auf vnsern erben vnbschaidenleich vnd dar zue auf alle der hab die wir haben in dem land ze osterreich aber wa
wir daz haben wir sein lembtig oder tod vnd daz der chauff fuerbas also stet vnd vnczebrochen beleib, dar vber so gebn wir ich
vorgenanter andre von liechtenstain fuer mich vnd alle mein erben dem obgenanten hern hansen vnd den chorherren dacz hertzogenburch den
brief ze eyner ewigen vrchund vnd vestigung der sach versigelt mit meim anhangunden insigel vnd mit meines svns perenharcz
von liechtenstain anhangunden insigel vnd dez ist geczeug mein prueder hans von liechtenstain mit seinem anhangunden insigel
ym an schaden. der prief ist gebn nach christi gepuerd drewzehen hundert iar dar nach in dem achczigisten iar dez samstages
vor sand gorigen tag.
ich hans von liethenstain vnd alle mein erben wir veriehen offenbar mit dem brief alle den die in lesent sechent oder horent
lesen die nu lebent vnd hernach chvmftig sind daz wir mit unser erben gueten willen vnd gunst mit verdachtem muet vnd mit gesampter
hant zu der zeit da wir ez wol getuen machten recht vnd redleich verchaufft haben vnsers rethen ledigen vreien aygens
vnsren weingarten der gelegen ist dacz inczestorff ob dem puerchstal genant der prait acker als wir den von meinem prueder andren
von liethenstain getailt haben vnd als er mir an geleichen tail geuallen ist vnd als er ausgemaricht vnd gestaynt ist mit
alle dew vnd dar zue gehoert ez sei gestift oder vngestift versucht oder vnversucht wie daz genant ist an allen auszug als wir
ez in rether aigens gewer herpracht haben also hab wir ez alles verchaufft vnd geben dem beschaiden mathesen von
hederstorff vnd sein erben vmb ayns vnd dreizzik phunt wienner phennig der wir gancz vnd gar verricht vnd gewert
sein ze rethen tegen also beschaidenleich daz er vnd sein erben fuerbas mit dem obgenanten weingarten allen irn frum
damit schaffen schullen mit verchauffen mit verseczen schaffen geben wem sew wellent an allen irrsal vnd durch pezzerr sicherhait
seczen wir vns ich vorgenanter hans von liethenstain vnd vnser erben vnverschaidenleich vber den obgenanten weingarten
vnd als daz das dar zue gehoert dem vorgenanten mathesen vnd sein erben ze rethem scherem vnd geweren fuer alle ansprach
als aygens recht ist vnd dez landes recht in osterreich wer awer daz das si an dem vorgenanten weingarten vnd was dar
zue gehoert icht chrieg oder ansprach daran gewunnen oder ob yn daran icht abegieng mit recht waz sew dez schaden nement
daz schullen wir in alles ansuchen ablegen vnd widercheren gancz an alle ir mue vnd schaden vnd schullen auch
sew daz haben auf vns vnd auf vnsere erben vnverschaidenleich vnd dar zue auf alle die hab die wir haben in dem land ze osterreich
oder wa wir daz haben wir sein lembtig oder tod vnd daz der chauff also stet vnd vnczebrochen beleib dar vmb so geben wir
ich vorgenanter hans von liethenstain dem obgenanten mathesen vnd sein erben den brief versigelt mit meinem anhangunden
insigel vnd dez sind geczeug mein prueder andre vnd mein vetter perenhart von liethenstain mit irn paiden anhangunden insigeln in an schaden.
der brief ist geben nach christi gepurd drewzehen hundert iar darnach in dem achczigistem
iar dez samstags vor sand gorigen tag. ich andre vnd ich hans paid prueder von liechtenstain vnnd alle vnser erben wir veriechen vnd tuen chvnt offenbar mit dem brief
alle den di in lesent sechent oder horent lesen die nu lebent vnd hernach chvmftig sind daz wir mit unser erben gueten willen
vnd gunst vnd verdachtem muet vnd mit gesampter hant ze der zeit da wir ez wol getuen machten recht vnd redleich verchaufft
haben vnsers rechten ledigen vreyen aygens vnser zwo wisen die gelegen sind nyderthalb herczogenburch in der awe gen sand
andre vber pei der traysem in herczogenburger phar die ain wis ze nachst dem purchstal vnd die andre wis nyderthalb ze nagst der
hofwis als sew paid mit marichen vnd mit rain ausgemercht vnd gemaricht sind vnd mit alle dew vnd dar zue gehort ez sein veliber
graben oder wazzerrunsen gestifft oder vngestifft versucht oder vnversucht mit steig vnd mit wegen an allen auszug als wir ez alles in rechter
aygens gewer her pracht haben vnd als ez von alter dar zu gehort hat vnd von alter her chomen ist also hab wir ez ich vorgenanter andre
ich hans paid prueder von liechtenstain vnd alle vnser erben recht vnd redleich verchaufft vnd geben mit alle den nuczen eren vnd rechten
vnd da von bechomen mag dem erbern geistleichen herren probst iacoben sand gorigen goczhaws ze hertzogenburch vnd dem conuent
da selbs gemaindleich vmb hundert phunt vnd vier vnd zwainczig phunt wienner phennig der wir gancz vnd gar van yn verricht
vnd gewert sein ze rechten tegen also beschaidenleich daz si fuerbas mit den obgenanten zwain wisen vnd mit alle dew vnd dar zue
gehoert ledichleichen vnd vreileichen allen im frum damit schaffen schullen mit verchauffen mit verseczen geben schaffen machen
wem si wellent an alln irrsal vnd durch pezzer sicherhait seczen wir vns ich andre vnd ich hans paid prueder von liechtenstain vnd
alle vnser erben vnverschaidenleich vber dew obgenanten zwo wisen vnd alles daz das dar zu gehoert als ez vor geschriben stet dem
vorgenanten herren dem probst vnd dem conuent gemaindleich dez obgenanten sand gorigen goczhaws ze herczogenburch ze rechtem
scherem vnd geweren fuer alle ansprach als aygens recht ist vnd dez landes recht in osterreich wer awer daz das si an den vorgenancz
zwain wisen vnd an alle dew vnd vorgeschriben ist icht chrieg oder ansprach daran gewinnen oder ob in dar an icht abegieng mit
recht was si dez schaden nement daz schulle wir in alles ansuchen ablegen vnd widercheren gancz vnd gar an alle it mue vnd schaden
vnd schullen auch si saz haben auf vns vnd auf vnsern erben vnuerschadenleich vnd darzue auf alle der hab die wir haben in dem land
ze osterreich oder wa wir ez haben wir sein lembtig oder tod vnd daz der chauff fuerbaz also stet vnd vnczebrochen beleib darvmb
so gebn wir vorgenant zwen prueder von liechtenstain dem vorgenanten herren probst jacobn vnd dem conuent gemaindleich
sand gorigen goczhaws ze herczogenburch den brief ze einer ewigen vrchund vnd vestigung der sach versigelt mit vnsern paiden anhangunden
insiglen vnd mit meins obgenanten andres sunes perenharcz von liechtenstain anhangenden insigel vnd dez sind
geczeug her haynreich von winchel vnd her wernhart der drugsecz von reichestorf mit irn anhangunden insigeln in an schaden.
der brief ist geben nach christi gepurd drewzehen hundert iar dar nach in dem achczigisten iar dez samstages vor sand
gorigen tag.
ich reinhart der wehinger vergich an dem prief daz fuer mich chomen ist heinreich der smidacher
vnd hat mich gepeten durch seiner dinst willn vmb de hofstat de gelegen ist ze etzelsperg
de von mir zelehen ist daz ich de dem erwirdigen herren probst iacobn ze herczogenburch
vnd seinem conuent de aygenschaft dar auf geb daz de fuerbaz ier aygenschaft sey.
dez han ich in gewert durch seiner dienst willn sy schullen auch fuerbaz allen iren frum
damit schaffen verseczen vnd verchauffen. wer aber daz in mit recht an der aygenschaft
icht abgieng daz schol ich in allez auzrichten an alle irrung vnd an alle widerred. daz
die red also stet vnd vnczerbrochen beleib dar uemb gib ich vorgenanter reinhart der wehinger
dem obgenanten erwirdigen herreo probst jacobn vnd seinem conuent den prief versigelt mit
meinem anhangundem insigel. der brief ist gebn da man zalt von christi gepuerd
drewczehen hundert iar dar nach in dem achtzigstem iar an sand bartholomes
tag dez heyligen zwelfpoten.
ich chunrat der smidacher vnd all mein erben. wir veriehen vnd tuen chund offenleich mit dem prief, daz ich ein wechsel getan han mit den
erwirdign geystleichen herren probst jacobn ze herczognwuerch vnd seinem conuent do selbst, vmb ein hofstat de gelegen ist ze etzleinsperg
de mein vreys aygn ist gewesen, daz de fuerbas ier vreys aygn sein schol, dar vmb habent mir de egenanten geystleichen
herrn probst jacob ze herczogenwuerch vnd sein conwent. gebn ein hofstat gelegen ze egndorf de ier vreys aygn ist gewesen. ich
schol auch der vorgenanten hofstat ier rechter scherm vnd gewer sein fuer all ansprach wer awer daz in mit recht dar
an icht abgieng daz schol ich im alles aus richten vnd widerchern daz lob ich in alles staet ze haben mit meinen trewn
daz schullen si haben auf mir vnd auf aller der hab de ich han in dem land ze osterreich. daz die red also stet vnd
vnzebrochen beleib, dar vmb gib ich vorgenanter chunrat der smidacher den vorgenanten geystleichen herren probst jacobn
ze herczogenburch vnd seinem conuent den prief versigelten mit meinem anhangunden insigel. der sach ist zeug vlreich
der traysmer mit seinem anhangundem insigel im an schaden. der prief ist gebn do man zalt von christi gepurd
dreuczehen hundert iar dar nach in dem ain vnd achczigistem iar an der heiligen dreyer chunig tag. ich joerig neidel von reichenstorf vergich vnd tun chunt offenleichen mit dem prief allen den die in sehent hoerent oder lesent daz mich der erberg
herr her andre der ruster chorrer dez couencz ze herczogenburch vnd die zeit oblaymaister do selbs recht vnd redleichen dermant hat vor
meinem herrn jacobn dem probst von herczogenburch vnd auch vor meinem purcherren dem erbergen herrn hern wernhartn druchsaeczn von reichenstarf
vnd auch vor andern erbergen lewten die do pey gewesen sind, daz ich ain phunt phennig wienner muenzz die die zeit gibig vnd gaeb sind alle jar raichen
schol an sand merten tag zu einem ewigen selgeret in die oblay gen herczogenburch von dem weingarten der nun haist der siechmaister der do leit ze reicherstarf zwischen
den weingaerten die do haizzen die spiegel vnd der weil und ee gewesen ist hern chunratz dez muenchoffer von reichenstarf die zeit chorherr vnd siechmaister ze
hertzogenburch vnd do man von alle iar dient vier wienner phennig ze rechtem purchrecht an sand michahels tag dem egenanten herrn hern wernhartn dem
druchsaeczen ze reichenstorf vnd seinen nochkoemen vnd nicht mer. also weschaydenleichen daz sye all iar wedaechnuzze habn schullen mit ainer vigili
vnd mit ainer selmes am dritten tag nach sand veitz tag durich der zwain sel hail vnd trost willen ruegers dez muenchoffer von reichenstarf vnd frawen
geysslein seiner hausfrawen den got paiden genad. taetn sye awer nach aller trewer mainung inner vierczehen taegen alle iar ains dez nicht so mag
ich vorgenanter joerig neydel vnd all mein nachchkoemen all jar ains die den weingarten die weil inn haben daz vorgenant phunt phennig gebn in ein
spital vnd nicht wehalten in meiner gewalt, oder gebn zv anderm goczdienst mit wissen zehen erberger man, waer awer daz daz ich egenanter joerig neydel
oder mein nachkomen daz vorgenant phunt phennig an dem vorgenanten sand merten tag nicht gaebn in die vorgenant oblay vnd den weingarten nicht
stiffleich vnd paewleichen legrechten als weingarcz pawrecht ist vnd dem purchern daz vorgenant purchrecht an sand michels tag an schaden des
vorgenanten couentz nicht raicheten vnd auch als oft der vorgeschriben punct ayner nicht staet wurdt gehabt so schol ich vorgenanter joerig vnd alle
mein nachchomen albeg allain der der die weil den vorgenanten weingarten in hat dor von sein als er tod waer vnd ein ander frewnt dez geslechcz dez
vorgeschribn chunracz dez munchoffer mit allen rechten vnd tun vnd verualn als vor geschriben stet inne haben vnd ob dez vorgenanten chunracz
geslecht vnd sein puert ze puert nicht lenger wolten den vorgenanter weingarten innehaben vnd die vorgeschriben punct all staet haben so mag sich der
vorgenant couent dez vorgenanten weingarten vnterziehen vnd innen haben oder ainem andern inantwurten wem sew wellent mit alle den rechten
als vor geschriben stet also weschaydenleich daz den vorgenanter selen ir gedaechtnuzze vnd der goetleich dienst icht abge vnd dez czw ainem warn
vrchund gib ich vorgenanten jorig neydel vnd alle mein erben den erbirdigen gaistleichen herrn dez couencz ze herczogenburch den gegenbuertigen brief
versigelt mit dez erbergen hern wernhartz dez druchsaeczzen von reychenstorf meines vorgenanten purcherrn anhangunden insigel de hinder
ich mich vorgenanter joerig neydel von reychenstorf verpind vnd all mein erben alles daz staet ze haben daz vor geschriben stet. wan wir zv der
selbigen zeit nicht aigen insigel gehabt haben so hab wir auch fleizzichleichen gepeten den erbergen man cholman den hierssen die zeit gesessen
ze herczogenburch der pey den vorgenanten sachen gewesen ist daz der sein insigel an den prief gehangen hat czw ainer zevgnuzz im an schaden. der
prief ist gebn nach crists gepurd dreuczzehen hundert iar vnd dar nach in dem ain vnd achczigisten iar dez sampcztags nach dem heyligen
ewenbeich tag.
ich alhait saeligen eberharts tochter von chazenperch vergich offenbar an disem prieff, vnd tuen chunt allen den
dy in sehent oder lesent daz ich mit wolpedachtem muet vnd zu den zeiten do ich ez wol getuen mocht
geschaffn vnd gebn han meiner muem ann der grabnerin zu minpach mein weingarten den ich chauft han
vmb zwelff phunt wyenner phennig der gelegen ist zu reychersdorff am chogel vnd hayzzet der wehdorn vnd han
daz lewterlich durch got getan zu aynem hayl vnd selgeraet meinez saeligen vatter vnd meiner muetter vnd mir
vnd auch allen meinen vodern, also peschaydenleich daz dy egenante vraw den obgenanten weingarten inn haben
vnd nueczen schol mit allen den rechten vnd nueczen dy darzue gehoerent, als ander ir aygen guet also auzzgenomen
wann daz waer daz dy obgenante vraw verschied, so schol der obgeschriben weingart geuallen dem conuent
zu minpach vnd schol den nueczen vnd inhaben mit allen den nueczen vnd rechten dy dar zue gehoernt vnd auch
damit tun vnd wandeln als mit anderm aygen conuents guet, niemant nichts darumb noch dauon ze geben noch
ze dyenen wenn vier wyenner phennig jaerleich dem perchhern herrn wolffgang dem trukschaecz vnd schulln auch
trewleich pitten ewichleich vmb meins vater vnd meiner muetter vnd mein sel vnd vmb aller meiner vordern sel. vnd
daz daz allez staet vnd vnzeprochen peleib gib ich ir disen offen prieff, versigelt mit der edeln meiner genaedigen vrawen
graefin agnesen zu ortenburch saeligen eberharts witibn von waltsche vnd herrn wolffgangs des trukschaecz
anhangunden insigeln dye ez durch meiner vleyzziger pett willen an disen prieff gehangen habent in vnd allen iren
erben an schaden. mit vrchunt diczs prieffs. gebn nach christs gepurd drewzehen hundert jar dar nach in dem
anderm vnd achtzigistem jar an sand gregorn tag.
ich niklos der chnapp von razzingdorf vnd ich anna sein hawsfrawe vnd unser payder erben vergechen vnd tun
chunt offenleich mit dem brief allen den die in sehent lesent oder horent lesen daz wir mit wolbedachtem
muet vnd nach rat vnd gunst vnserr pesten vrewnt verchauft haben daz lechen daz vnser vreys aygen
gewesen ist gelegen da selbs zenachst prent ullein ze ainem tail vnd auch jans vacans ze dem andern
tail in weyderuelder pharr jansen dem payr vnd elzbeten seiner hawsfrawn vnd irr payder erben von
trawtmansdorf ze ainem vreyn purchrecht zu sechczig phennig gelcz dienstes vmb sechsthalb phunt
phennig wienner muenz der wir gancz vnd gar gericht vnd gewert sein vnd die selben sechczig phennig
dienst macht vnd geit der egenant jans der payr fuer sich vnd alle seine nachchomen ledichleich auf vnser
vrawn alter in daz pirchaech oder wer pharrer do ist mit dem gegenwurtigen brief vnd ich egenanter nycloz
der chnapp vnd anna sein hawsfraw sein der egenanten sechczig phennig dinst ir rechter scherm vnd gewer fur
alle ansprach war aber daz daz in daran icht ab gieng oder welcherlay schaden sy dez naemen mit recht den
schull wir in gancz vnd gar auzrichten. vnd daz daz fuerbaz alles staet vnd vnczerbrochen beleib gib ich egenanter
nycklos der chnapp vnd mein hawsfraw anna vnd all vnser erben dem egenanten jansen vnd dem gotzhaws vnser
vrawen in dem pirchach oder wer pharrer da ist geben wir den brief wann ich aygens insygels nicht enhan
so hab ich vnd mein erben gepeten den erbern jansen den varbruck von muchsnitz vnd den erbern man
dietreich den truckenderffor von weyderueld daz sy den brief zewgen mit irr payder anhangunden insygeln in on
schaden. der brif ist geben do man zalt von christi gepurd drewczehen hundert iar dar nach in dem drey
vnd achczigstem iar ze mitteruasten.
wir iohanns von gotez genaden bischof zu regensburg bekennen offenleich mit dem brief
allen den di in an sechent lesent oder horent lesen. daz fur vns chom der erwirdig her
heinreich abt vnd di geistleichen der conuent dez chlosters zu malherstorf in vnserm bistum
gelegen vnd gaben vnz zu erkennen, wie daz si von grosser verderbleicher geltschuld vnd schaden
wegen, dar hinder ir goczhaus pey iren voruaren vnd auch in chomen war, verkauft hieten
ewikleich dem erbern her heinreichen von spicz zu den zeiten richter ze krems seiner hausfrawn
vnd allen iren erben vnd nachkomen die aygen gut vnd gult ze traiczelstorf vnd daz dar
zu gehoert in osterreich gelegen di ir vnd ires obgenanten goczhaus gewesen sind alz daz
allez in dem kaufbrief pegriffen ist den di obgenanten her heinreich von spicz sein hausfraw
vnd all ir erben dar vmb habent, vnd paten vns dyemuetichleich daz wir den obgenanten
kauf begunden genaedikleich ze bestaetten. nu bestaetten wir durch der obgenanten notdurft
vnd pet wegen, nach zeitigen guten rat den obgenanten kauf ganczleich mit dem brief
alz verr er redleich geschechen ist mit vrkund dez briefz versigelt mit vnserm anhangunden
insigel der geben ist zu regensburg do man zalt von christus gepurd drewczechen hundert
iar vnd dar nach in dem vier vnd achczigisten iar an sand lucein tag.
wir hainreich von gocz gnaden abpt unsers goczhaws zu malerhstorf vnd dev sammung des gancz conuencz do selbs gelegen in nyder payrn wechennen vnd veriehen offenleich
mit dem brief fuer uns vnd fuer all vnser nachomen allen lewten lemptigen vnd chunftigen das wir mit guetem rat vnd mit veraintem willen von rechter noetduerft vnser vnd vnsers
goczhaws wegen von der geltschuld wegen do wir vnd vnsern vadern hincz den juden in payrn vnd in osterreich ingevallen vnd chommen warn, recht vnd redleich zu den zeyten do wir das
mit recht wol getuen machten, verchauft vnd zu chauffen haben geben vnsers vnd vnsers goczhaws vreys aygen aynn hof vnd dorf das gelegen ist in osterreich nyderhalb krems inderhalben des
champfs in dem veldgericht vnd hayst strayczestorf in hayczendorffer pharr mit zwaynczig phunt wienner phennig gelcz dy auf dem dorf vnd dor zu auf vberlend ligent dy man
jerleichen inden selben hof dinet an sand michelstag vnd sand cholomans tag der dinet hans egendorfer von seinem hof zu slikchendorf ayn phunt vier phennig vier meczen
habern zwo gens vier huenr vier des vnd dint seczigk ayr. dew herren von lambach dint von achern newn schilling vnd achthalb phenning. vnd dy herren von perchtolczgadem
dint von irm hof zu gruntdorf sex schilling sex phenning vnd ayn halben muet charn drey meczen habern anderthalb gans drew huenr vnd drey ches fumf vnd vierzigk
ayr. vnd nicla vischer von der muel zu sigtigendorf aynlef schilling vnd von aynem holcz indem werd ze tuenaw ayn halb phunt vnd von ainem jewch achker acht phenning.
vnd der ander gelt leyt auf dem dorf vnd auf vberlend do selbs zu strayczestorf ze veld vnd zu dorf in der pharr zu hayczendorf oder wo daz gelegen ist als ez vnsrew register
wol weweysent dew wir dor vber gehabt haben, vnd mit allevv dew vnd dor zu gehort ze veld vnd ze dorf holcz wayd wismad viswayd weingarten achker oder wie das
genant ist nicht ausgenomen, alles daz wir haben in osterreich inderhalb des champfs indem veldgericht gehabpt haben, als wir das vnd vnser goczhaws in aygenschaft
gewer herpracht vnd gehabpt haben haben wir recht vnd redleich verchauft vnd zu chauffen geben dem erbern man hainreychen von spicz dy zeyt richter zu krems
vnd stayn vnd anna seiner hawsfrawn vnd irn paiden erben vmb zway hundert phunt vnd achczigk phunt wienner phenning der wir von in gancz vnd gar verricht
vnd gewert sein also das sew furbas mit dem vorgenanten hof vnd dorf vnd mit allew dew vnd vor wenant ist, allen irn frum vnd nuecz do mit schaffen schullen vnd
mugen mit verseczen mit verchauffen schaffen machen gebem wem sew wellent wye in das aller pest wol fuegt an allen chrieg vnd irsal vnd seczen vnd seynn auch wir
vnser nachchomen der vorgenanten gueter ir recht gewer vnd schirm fuer allew ansprach als soleicher vnd anderr aygner gueter recht ist in dem land zu osterreich vnd
inn dem veldgericht inderthalben dez champfs. erstuend in aber dor vber an den guetern icht chrieg oder stozz auf mit recht von wem daz wer die selben chrieg vnd ansprach
huben vnd sullen wir in auz richten vnd richtig machen an allew wider red vnd an allen iren schaden. nemen sew dor vber indert schaden von wem das wer oder wy sich das
vergieng oder fuget den sew oder ir erben ayns bey sein trewn gesprechen mag an ayd vnd vnwerecht den selben schaden sullen vnd wellen wir in ablegen vnd wider
chern an allew wider red vnd an all ir mue. vnd sullen sew daz haben auf vns vnd vnsers goczhaws hab vnd gueter wo wir dy haben oder gebinnen in osterreich oder in pairn
versucht vnd vnversucht wo sew dor auf zaygent oder choment in welcher herschaft gepiet oder phleg das ist do sol sew dann der selb herr phleger oder amptman
der selben vnserr hab an furbot vnd an chlag der selben hab gewaltig machen als vil vnd als verr, das sew ir scheden gar vnd gancz gericht wern vnd das in ir gut
ledig vnd an zuspruech werd vnd in auch von vns geschirmt werd als recht ist vnd als vor wenant ist an alles gever, das wir chainerlay wesundern rechten
geystleich noch weltleich dor inne nicht genyssen sullen weder vreyung noch wesunder vrey brief noch in chainerlay weys nichcz fur ziehen sullen anders den das in alles
das volfuert sol wern das vor an dem brief verschriben ist an alles geuer. wir haben in auch allew register vnd brief dy wir vber den vorgenanten hof vnd dorf
vnd gult haben zu geben vnd in antwurten an alles geuer. wer aber das wir oder von vnsern wegen oder ander yemant furbas indert brief her fuer zugen oder
fuer choemen ezz wern gelt brief, sacz brief oder chauf brief dy sullen all tod vnd ab sein vnd sullen auch gegen dem gegenwurtigen brief chain chraft
nicht mer haben weder vil noch wenichk. vnd das dem vorgenanten haynreichen von spicz vnd anna seiner hausfrawn vnd iren payden erben der chauf vnd
dew vorgeschribn sach allew gancz stet vnd vnczebrochen beleib, geben wir vorgenanter abpt haynreich vnd der gancz conuent fuer vns vnd vnser nachchomen
in den brief versigelt mit vnsern payden anhangunden insigeln. geben ist der brief an mantag vor sand merten tag nach christi gepurd vber drewzehen
hundert iar dor nach in dem vyer vnd achczgistem iar.
ich janns vnd ich jorig paid taffler von nusdorf vnd all vnser erben veriehen offenleich mit dem brieff vnd tun chund
allen leweten gegenbuertigen vnd chunftigen daz wir mit wolbedachtem muet zu der zeit da wir izz wol getuen machten
recht vnd redleich verchauft haben vnsers purkchrechts fumf tagwerich wismad gelegn in dem osang zue traysmawr hinder
dem pruelhoff vnd da man ierleich von dient an sand michels tag zue rechtem purkchrecht sechs wienner phenig jansen
dem farster von hawshaim daselbs in sein lehen vnd nicht mer. die selb vorgenant wiss mit aller irr zuegehoerung als wir
sey in purchkrecht gewer her pracht haben also habn wir sey zue chawffen geben dem erbern herren hern chunraten von petems
der die zeit sand katrein alter ze nusdorf verbeser vnd kapplan gewesen ist vnd allen seinen nachchoemen vmb sechs vnd
zwainczik phunt wienner phenig der wir gancz vnd gar gericht vnd gewert sein ze rechten taegen also daz er hin fuer damit
allen seinen frum geschaffen mag versetzen verchauffen niezzen vnd nutzen gebn vnd machen wem er wil an all irrung als izz
dem egenanten sand katrein alter nuetzleich vnd fuegleich ist nach der herren ratt von hertzogenburch. vnd dez alles sein wir sein
recht scherm vnd gwer fuer all ansprach als purchkrechts scherm recht ist in dem land ze osterreich gieng im awer mit
recht daran icht ab waz er dann dez schaden nimpt den schulen wir im allen ablegen und widerchern vnd daz schol er
habn auff vns vnverschaidnleich vnd allen vnsern erben darzue as auff aller vnser hab wo wir die habn oder lassen wir sein
lemtig oder tod. vnd daz lub wir im allez stet ze haben mit vnsern trewn an geuer. vnd darzue so geb wir ich vorgenanter
janns vnd ich vorgenanter iorig paid taffler vnd all vnser erben dem vorgenanten erbern herrn hern chunraten vnd allen
seinen nachchomen den prieff versigelt mit vnser paider anhangunden insigeln vnd dez gezevg ist leb der druchseczz auch mit seinem
anhangunden insigel im an schaden. der prieff ist geben nach christi gepurd drewtzehen hundert iar dar nach in dem vier
vnd achtzkisten iar an sand michels tag.
ich jans michelz sun von teyzz vnd ich fridreich der pokkendorfer sein geswein vnd all vnser eriben vergechen oeffenleich mit dem
brief allen lewtten de lebent oder chunftig sind. daz wir nach rat vnd gunst aller vnserr frewent recht vnd redleich verchauft haben
vnd ze chauffen haben geben vnser freyzz aygenhaftz gut. newn schilling geltz gelegen dacz twenawe in haiczendorffer pharr der fuenf
schilling vnd achczehen phennig gelegen sind auf hofsteten da de zeyt auf gesezzen sind. gilig am anger vnd dient jaerleich von ainer
hofstat vierczig phennig. chuenczel choch von ainer hofstat vier phennig. vischel vier phennig von ainer hofstat. chuenczel der olm
dreyzzig phennig von ainer hofstat. ernreichin von ainer hofstat dreizzig phennig. chuenczel choch von ainer
hofstat dreizzig phennig. schelzin dreyzzig phennig von ainer hofstat, vnd daz ander auf veberlent. der raczhofen ze twenawe dient von aim jewch acher vnd
drin viertailn dreyczehen phennig. grazgnodin von anderthalben iewchen funfczehen phennig die czertlin von aim gartten acht vnd
dreyzzig phennig die schelzin ze twnawee von czwain jeuch acher vierczig phennig vischel von aim viertail acher fuenf phennig
symon am anger von aim halben jewch fuenf phennig. daz ee genant guelt hab wir recht vnd redleich verchauft vnd
ze chauffen geben dem erbern geystleichen herren probst jacoben ze herczogenburch oder wer den prief inn hat zu einer
stillung vnd abloeschung seins gruntrechcz da er mit vns vm chrieghaft waz. also hab wir imz geben vmb achczehenthalb
phunt phennig der er vierczehen phunt gen hayczendorf zu der chirchen gericht vnd gewert hat fur vns dar vmb
wir vnser brif der dar vmb meins vater prief mychelz von teyzz der chirchen stund dez andern geltz wir auch gericht vnd
gewert sein ze rechten taegen. ich ee genanter jans vnd ich fridreich der pokkendorfer verpinden vns auch vnd seczen vns
ze rechtem scherm vnd gewern der ee genanten guter fuer nyclasen vnd fridreichen auch payd mychelz suen von teyzz die dew
zeit in dem land nicht gewesen sind daz se daran fuerbaz chain recht noch anspruch hincz dem ee genanten gut niht haben schullen.
vnd darzu secz wir vns dem ee genanten probst jacob oder wer den prief inn hat fur all anspruch recht scherm vnd gewern als
aygens recht ist vnd dez landez recht in oesterreich. waer awer daz daz im an dem vorgenanten guetern oder wer den prief inne
hat icht chriegz oder anspruch gewinne mit recht ez sey mit zerung oder nach raysung swaz se dez schaden nement den schulle
wir in allen ausrichten vnd widercheren an all ir mue vnd an allen schaden vnd schulle sew daz haben auf vns vnd auf allem
vnsim guet daz wir haben vnd lazzen in dem land ze oesterreich wir sein lemptig oder tod. daz daz furbaz also stet vnd vnczeprochen
beleib gib ich ee genanter jans michelz sun vnd ich fridreich der pokkendorfer den prief dem ee genanten probst jacobn
oder wem er den brief geit besygelten mit vnser payden aygen anhangunden insigeln vnd dez sind auch zewg chunrat
der veyrtager vnd lynhart der friczenzstorffer mit iren anhangenden insigeln in on schaden. geben da man czalt
von christi gepurt drewczehen hundert iar dar nach in dem vier vnd achczigistem iar an sand pauls tag becherung.
ich goerig der utz purger zu newnburg chlosterhalben vnd ich agnes sein hausfraw vnd ich michel der chastner, des deutschen ordens, vnd ich hainreich der alber auch purger
zu newnburg chlosterhalben vnd ich kathrei sein hausfraw vnd vnser aller erben wir veriehen vnd tun chunt mit dem prief allen leuten di in sehent oder hoernt
lesen di nu lebent oder hernoch chuenftig sint. daz wir egenante alle mit aller vnser erben gueten willen vnd gunst vnd ich joerig der utz vnd ich haireich der alber
paid mit gesampter hant zu der zeit da wir es mit recht wol tun mochten vnd mit vnsers pergmaisters hant dez erbern mans albrechts von pirpaum di zeit pergmaister
vnser vrawn gotshaus zu newnburg chlosterhalben mit rechter fuerczicht verchauft habn vnsern weingarten dez sechsthalb rachen ist leit im weingraben zu nachst
den weingarten genant das phendel den ich egenanter joerig der utz zu leibgeding inn solt haben gehabt vncz an mein tod. ledig vnd vnuerchummert vnd noch meim
tod so waer der weingarten geerbt vnd geuallen auf den egenanten micheln den chastner den deutschen herrn vnd auf sein muemen di egenanten frawn kathrein
di alberin wann in di erbschaft zu chrieg tet simon der grosmugler vnd sein miterben vnd daz triben paid tail alz verr daz paid tail choemen gen hof fuer die herschaft
do hinder giengen paid tail aller ir chrieg vnd ansprach von der erbschaft wegen dez obgenanten weingarten ob ward von den hern zu dem rechten gesprochen der
obgenant simon der grosmugler vnd sein miterben heten chain recht an dem egenanten weingarten es solt michel der chastner vnd fraw kathrei di alberin pei
der erbschaft peleiben vnd solten mit sampt dem utzen den egenanten weingarten verchauffen wann si di nachsten waeren di den weingarten solten erben noch dez utzen
tod alz daz von in peweist ist von der herschaft vnd dar vmb si der herschaft prief haben genomen do man alle jar von dem egenanten weingarten dient vnser
vrawn gotshaus zwen emmer vnd anderthalb stauf weins zu perchrecht vnd zwen wienner phennig zu voytrecht zu drin etaiding im jar vnd alz es mit alter
her chomen ist vnd nicht mer. den egenanten weingarten habn wir egenante alle recht vnd redleich mit rechter fuerczicht verchauft vnd geben vmb hundert phunt
vnd vmb acht phunt alles wienner phennig der wir gar vnd gancz verricht vnd gewert sein zu rechten taegen yeder tail seins tails dem erwirdigen hern probst
jacobn dez gotshaus sant joergen zu herczogenburg den er vmb sein aignhaft wol versparcz guet gechauft hat fuerbas ledichleich vnd vreyleich zu habn alln sein
frumen do mit zu schaffen verchauffen verseczzen vnd geben wem er welle an alln irsal alz im daz aller pest fuegunt ist vnd ob er den weingarten versparen mag
vncz an sein tod so hat er in geschaft noch seim tod in der chorhern oblay do selbs zu herczogenburg allen iren frumen do mit zu schaffen alz ez ir oblay
aller pest fuegunt ist vnd schulln dar vmb seiner sel gedenkchen vnd got fuer in pitten. auch ist zu merchken daz wir egenante alle vnd vnser aller erben habn
in geben dem egenanten erwirdigen herrn probst jacobn zu herczogenburg vnd noch seim tod der chorhern oblay do selbs fuenf gancz versigelt prief der ain ist
ain spruch prief der sagt daz dez egenanten weingarten drithalb rahen geuallen sey frawn gedrauten dez huernein tachter di dez egenanten utzen hausfraw ist
gewesen der ander ist ain tail prief der sagt daz ich joerig der utz mit meim sun niclasen getailt hab vnd im der obgenant weingarten aller geuallen sey
mit rechten los der drit ist der stat prief der sagt daz man der egenanten frawn gedrauten der utzin gescheft in dem rat zu newnburg peweist vnd pestaett
hab der vird ist dez märschalchs prief der sagt daz der egenant pergmaister vober den weingarten versigeln schull wann si vor dem marschalch di obgenanten drew hern michel
der chastner vnd joerig der utz vnd kathrei di alberin peweist haben daz si rechtleich den selben weingarten erben der fuenft ist auch dez marschalch prief der sagt daz
di hern zu dem rechten erfunden haben daz simon der grosmugler vnd sein mit erben an dem egenanten weingarten chain recht haben di egenanten drew schullen in
erben. ob daz waer daz si icht chrieg oder ansprach gewunnen an dem egenanten vnserm weingarten oder ob in mit recht icht dar an abgieng von wem daz waer
mit recht so schulln si vns oder vnsern erben di egenanten fuenf prief wider in geben gancz vnd vnczeprochen mit sampt dem chauf prief do mit sey wir ir
recht gwer vnd scherm fuer alle ansprach alz dez landes recht ist in oesterreich war aber daz di prief verlaren oder zu prochen wuerden so sey wir vnd vnser pergmaister
wer der ist di zeit dez scherm vnengolten vnd waz in daran furbaz mit recht daran abget daz schullen wir in allez ablegn ausrichten vnd widerchern an alln
iren schaden vnd mue vnd waz in daran abget daz schullen sei habn auf vns egenanten alln von aim hincz dem andern vnd vnverschaidenleich auf alln dem gut daz wir alle habn wir seyn lebentig oder tod. vnd daz der chauf vnd der scherm fuerbas also staet gancz vnd vnczeprochen peleib so gebn wir paid ich joerig
der utz vnd ich hainreich der alber in den prief versigelt mit vnsern aign insigeln vnd mit vnsers egenanten pergmaisters insigel vnd ich michel der chastner nicht
aign insigel han so han ich gepeten den erbern seyfride den stechken den statschreiber zu newnburg daz er mit sampt dem pergmaister der sach zeug sey mit
seim insigel an meiner stat. dar zue hab wir gepeten di zwen erber mann niclasen von mueczesperg vnd fridreichen den keydinger di zeit paid des rats der stat zu
newnburg wann wir egenante alle si all dar vmb gepeten haben daz si der sach zeug sein mit iren insigeln an vnser aller stat vnd an aller vnser erben stat.
der prief ist geben zu newnburg noch christi gepurd drewczehen hundert jar dar noch in dem fuenf vnd achczigistem jar an sant gedrauten abent in der vasten.
ich jans von roerrenpach vnd ich elzpet sein hawsfraw vnd all vnser erben wir vergehen vnd tun chunt offenlich mit dem prief alln lewten
dy in sehent oder hoerent lesen dy nu lebnt oder hernach chuenftig sint daz wir mit wol wedachtem muet vnd nach vnser pesten frewnt rat
zu der zeit da wir ez wol getuen moechten recht vnd redleich verchauft habn vnd ze chauffen gebn dem erberm geistlichem hern probst iacoben ze
hertzogenburch vnd den geistlich herrn den chorherrn daselbs in ir oblay dreyzig jewch achkers vnd sint genant dy rewt iewch gelegen in
noppendorfer veld vnd in fuchkinger veld dauon man jerlich dient an ain sechczyg meczen waiz vnd an zwen ain halbz phunt wienner phng. vnd ain
hofstat die gelegen ist ze wenigen rust daz allez freyz aygen ist dauon man auch jerlich dient an zwen drey schilling wienner pheng. da zu den zeiten
chuncz der peystochkel auf gesezzen ist vnd den vorgenanten dienst den schol man raichen auf sand michels tag dy lewt dy hernach geschriben stet von ersten
dient lewbel von abstorf von ainem jewch zwen meczen waiz vnd vier phenig. darnach nikglas der moerll von noppendorf dient von zwain jewchen
vier meczen waicz acht phenig. lencz von noppendorf von fuenfthalben jewchen newn meczen waicz achczehen phenig. der chalsund von ainem jewch zwen
meczen waicz vier phenig. vlreich der gesuechlaer von haushaim von ainem jewch zwen meczen
waicz vier phenig. jans schalich von ainem jewch zwen meczen waicz vier phenig andre haniff von ainem halben jewch ain meczen waiz zwen phenig. der poerling von ainem jewch zwen meczen waiz vier pheng chunrat
mair von ainem halben jewch ain meczen waicz zwen phenig georig hafner von zwain jewchen vier meczen waicz acht pheng. michel muelnaer von noppendorf
von ainem jewch zwen meczen waicz vier phenig. chunrat am art von ainem jewch zwen meczen waicz vier phenig. jans schaiter von ainem jewch zwen meczen
waicz vier phenig. gilig ruster von zwain jewchen vier meczen waicz acht phenig. chunrat von fuchking von ainem jewch zwen meczen waicz vier phenig.
peter choechel von ainem jewch zwen meczen waicz vier phenig. der vorgenante jans schalich von anderthalben jewchen drey meczen waicz sechs phenig. vlreich
pehaimer von ainem jewch zwen meczen waicz vier phenig. rudel peystok von ainem jewch zwen meczen waicz vier phenig. pertel von rust von ainem jewch
zwen meczen waicz vier phenig. der mair von rust von ainem jewch zwen meczen waicz vier phenig. andre fleischachker da selbz von ainem jewch zwenn
meczen waicz vier phenig also hab wir dy vorgenanten gueter vnd gult verchauft vnd ze chauffen gebn den obgenanten geistlich herrn von hertzogenburch
mit alle den rechten vnd nuczen dy dar zu gehoerent versuecht oder vnversuecht gestift oder vngestift oder wie ez genant ist vmb sechzig phunt gueter wienner
phenig derr wir gancz vnd gar verricht vnd gewert sein zue rechten taegen wir sein auch ich egenanter jans von roerrenpach vnd elzpet mein
hawsfraw vnd all vnser eriben der egenanten gueter vnd guelt der obgenanten geistlichen herrn ze herczogenburch ir recht scherm vnd gewer fur alle ansprach.
als aygens vnd des landes recht ist oesterreich. wer aber daz in hinfuer mit recht icht abgieng daz schullen wier in uzrichten vnd widerchern
an allez gewer vnd welichen schadn sew des nement den schullen sew habn auf mir vorgenanten jansen von roerrenpach vnd elzbetn meiner
hawsfrown vnd auf alle vnsern eriben vnd darzue auf alle dem guet daz wir habn ez sey eribguet oder varnnd guet wo wir daz haben oder lazzen in dem
lande ze oesterreich oder wo wir ez haben wier seyn lebentig oder tod. dar vber gib ich vorgenanter jans von roerrenpach fuer mich vnd elzpeten
mein hawsfrawn vnd fuer all vnser erben den obgenanten geistlichen herrn den gegenwuertigen prief zu ainem warem
sichtigem vrchund der sach versigelten mit meinem aygem anhangundem insigell vnd der sach sint zewgen dy erbern lewt mein swaeger
michel tyeminger heinreich cherspechk vlreich chater mit iren aygen anhangunden insigell dar vmb wir si all fleizzig an geuer
gepeten haben. der prief ist geben ze herczogenburch nach christi gepurt drewczehen hundert iar dar nach in dem fuenf vnd achczigistem
iar des fritags nach letare ze mitenfasten.
ich iunchfraw clar zu wienn vergich offenleich mit dem brief allen den lewten die in
ansehent lesent oder hoerent lesen. daz ich mit wolbedachtem mut zu der zeit da ichz wol
getuen macht den tisch der mein ist gewesen zu herczogenburch vnd da man mir alle
iar jaerleich von hat gedient zwaynczig phunt vnslyd den erbern chloster frawen han geben
nach meinem tad also beschaydenleich daz sy meiner sel gedencken vnd got fuer mich pitten hinfuer
ewikleich. vnd dez zu ainer pezzerr sicherhait gib ich in den brief versigelten
mit der erberr lewet anhangunden insigeln rugern von rust de zeyt markchtrichter ze hertzogenburg
vnd maister seczen zu wienn de ich vleizzig dar vmb gepeten han in on schaden daz sye
der sach zewg sind. der brief ist geben da man zalt von christi gepurd drewzehenhundert
jar dar nach in dem fünf vnd achczigistem iar an dem hayligen suntag oculi
in der vasten. ich swester ann die grabnerin ze minnpach vnd all mein swestern ze minpach veriehen offenleich an disem brief
vnd tuen chunt allen lewten gegenwurtigen vnd chunftigen oder die den brief lesent oder hoerent lesen
daz wir mit wolbedahtem muet ze der zeit do wir ez wol getun mochten reht vnd redleich verchauft
haben ainen weingarten gelegen ze reycherstorf dez ein halbs jeuch weingarten ist vnd leyt an dem
chogl vnd haizzt der wechdarn vnd der ze purchreht dient an sand michelz tag gen traysemaur
vier phennig vnd nit mer den selben vorgenanten weingarten mit aller seiner zuegehoerung alz wir in in
purchrehtz gwer her praht haben also haben wir in ze chauffen geben dem erbern hern chunrat capplan
ze nuzdorf dacz sand kathrein vnd allen seinen erben vmb zehen phunt wyenner phennig der wir
gancz vnd gar geriht vnd gewert sein ze rehten taegen an all auf schub also daz er hinfuer allen seinen
frum damit geschaffen mag er mag in verseczzen verchauffen niezzen vnd nutzen geben vnd machen
wem er wil an all irrung vnd dez sey wir sein rechter scherm vnd gewer fuer all ansprach alz purchrechtz
scherm ist reht ist in dem land ze oesterreich. gieng im aber mit reht dar an nit ab haz
vnd er dez dann scheden nimpt daz er daz er gesprechen mueg pey seinen trewen den sullen wir im alln ablegen
vnd wider chern vnd daz sol er haben auf vns vnnschadenleich vnd auf aller uns hab wo wir die
haben in dem land ze oesterreich wir sein lemtig oder tod vnd daz lub wir allez staet ze haben
pey vnsern trewn an alz geverd vnd wann ich egenante ann die grabnerin nit aygen insigel hab
so verpint ich mich hinder meiner frawn ursula der liehten eggerin die die zeit priorin ist gewesen
insigel alz daz stet ze haben ich vnd ander mein swester daz uor an dem brief stet geschribn. vnd hab
auch vleizzig gepetten hern fridreichen den parschenprunner ze wograim daz er der sach gezeug sey mit
seinem anhangunden insigel im an schaden. der brief ist gegeben nach christi gepurt dreuczehen
hundert iar dar nach in dem siben vnd achczigistem iar an sant thomans tag dez lieben
zwelifpotten.
ich peter gerung von ressendorff vnd ich margret sein hausvraw vnd ich andre chuebl von trautmanstorff vnd ich sophey
sein hausvraw vnd all vnser erben veriehen vnd tun chund offenleich mit dem prieff allen levten gegnburtigen vnd chunftigen di in
sehent oder hoerent lesen das wir mit woluerdachtem muet vnd gunst vnser naegsten frewnt vnpedbungenleich zu der zeit da wir es
wol getun mochten recht vnd redleich gebn vnd gemacht haben vnser vrawen gotzhaus in dem piriech ze salapulka oder wer
pharrer da ist sechczig phennig gelcz wienner munizz zu ainem ewigen iartag den wir alle jar pegen schullen des naegsten
suntages nach sand niclas tag des suntages nachts mit ainer gesungen vigilig vnd an dem montag mit ainer gesunngen
sellmes vnd schol auch man gedenchen der sel als gewanhait ist in der christenhait vnd die selben sechczig phennig gelcz
hab wir chaufft von oettlein von trautmanstorff di er gehabt hat von mir egenanten peter gerungen auf meinem lehen da
ich auf yeczund siczunt pin mit aygem ruk dar auf wir die sechczig phennig gelcz gemacht bestett vnd geewiget
habn vnd das selbig lehen gelegen ist in weyderuelder pharr zu raessendorf zu nachst chnapp niclasen vnd petermans ir paid
hewser ledigs vnd vnuerchumerts mit allen nutzen wir habn auch di vorgenanten sechczig phennig gelcz auf das egenant
lehen chauft zu rechtem vreyem purkrecht vnd habn das getan nach rat vnsers genaedigen herrn probst jacobs zu
herczogenburch vnd des ganczen conuennts des heyligen hern sand goerigen da selbs also das ich vorgenanter peter gerung
oder wer das lehen nach mir inn hat vnd pesiczund ist mit aygem rukk hin fuer ewichleich davon nicht anders raihen
nach geben schol nur di sechczik phennig gelcz zu dem iartag vnd wer das das ich oder wer das lehen inn hiet
die obgenanten sechczik phennig gelcz niht geb zu dem rechten tag als man den iartag pegen schol so schol ich
oder wer es inn hat veruallen sein ains phuntz wachs zu den sechczik phennig guelcz vnser vrawen gotzhaus da
selbs zu salapulka wir melden auch das wan das lehen verchauft wirt zo schol man ainem pharrer zu salapulka
gebn zwen phennig zu ablait vnd zwen zu anlait vnd melden auch das wer das lehen inn hat das er vrey ist vor
robot vnd stewr ausgenomen gewaltiger stewr dar vmb so gib ich obgenanter peter gerung vnd ich margret sein hausvraw
vnd ich andre chueebl von trautmanstorf vnd ich sophei sein hausvraw vnd all vnser erben den prief versigelten mit der
zwaier man erbern insigel jansens des pruczendorffer von plewesing vnd perichtolcz des zowels von fuknitz das sew der
sach geczeug sind mit irn anhangunden insigel in an schaden wan wir vns verpinden mit vnsern trewn alles das
stet zu haben das vor geschriben stet an aydes stat. gebn nach christi gepurd drewczehen hundert iar dar nach
in dem suben vnd achczkistem jar des sampcztages nach vnsers herrn leichnam tag.
ich joerig von zuntgraben zu den zeiten pharrer dacz sand veit pei wienn vergich vnd tun chunt alln den die den brief lesent oder hoernt
lesen die nue lebent vnd hernach chuenftig sint daz ich mit guetm willen mit wolbedachtem muet vnd nach rat willn vnd gunst der vorgenanten
meiner kirichen lehenherr, des erwirdigen herren hern joerigen von liechtenstain probst aller heiligen tumchirichen dacz sand stephan
ze wienn zu der zeit do ich es wol getun mocht, verchoufft han zwainczig wienner phennig geltes gelegen ze rewdnich auf
einer hofstat, gegen der pharrchirichen daselbs veber, die rechts aigen sint, vnd die zue der obgenanten meiner pharrchirichen
dacz sand veyt gehoert habent, vnd der ich die widerlegt han, mit newn vnd zwainczig wienner phennig vnd mit einem chuefflem
salczs, gelts, gelegen ze ortweinsdorf, auf dem tullnerfeld auf veberlend die ich darzue gechoufft han. die vorgenanten zwainczig
phennig gelts han ich recht vnd redleich verchoufft vnd geben mit allen den nuetzen vnd rechten, als ich si in aigens gewer
her pracht han vnd als si mit alter herchomen sint vmb vierczehen schilling wienner phennig der ich gancz vnd gar verricht vnd
gewert pin dem erbern herren hern hansen korherr ze herczogenburkch vnd ze den zeiten pfarrer ze rewdnikch der dieselben
guelt gechoufft hat im vnd dem ganczen conuent ze herczogenburch vnd derselben irer pharrchirichen ze rewdnikch
ewichleich dapei ze beleiben vnd pin auch ich obgenanter joerig von zuntgraben pfarrer dacz sand veyt vnd all mein nachkomen
pfarrer daselbs vnuerschaidenleich der vorgenanten zwainczig phennig gelts auf der egenanten hofstat des egenanten hern hansen
pfarrer ze rewdnikch, vnd des egenanten conuents ze herczogenburch vnd derselben irer pfarrchirichen ze rewdnikch recht gewern
vnd scherm fur alle ansprach, als aigens recht ist vnd des lanndes recht ze oesterreich. wer aber das in mit recht daran
icht abgieng oder ob in mit recht icht chriegs oder ansprach daran auferstuend von wem das wer swaz si des schaden nement
das suellen wir in alles ausrichten vnd wider chern an allen iren schaden vnd sullen si auch das haben daz vns vnd auf allem
dem guet daz zu der vorgenanten pharrchirichen zu sand veyt gehoeret wie das genant oder wo das gelegen ist. vnd das der kouf
fuerbas also stet vnd vnczebrochen beleib daruber so gib ich obgenanter joerig von zuntgraben fuer mich vnd fuer all mein
nachkomen in den brief zu einem waren vrchund der sach versigelten mit meinem angehangen insigel vnd mit des vorgenanten
meines lehenherrn insigel hern joerigen probst dacz sand stephan den ich des gepeten han daz er der sach geczeug ist mit
seinem insigil. der brief ist geben ze wienn nach kristes gepurde drewczehenhundert iar darnach in dem siben
vnd achczigistem iare des negsten phincztags vor phingsten.
wir probst iacob zu herczogenburch vnd der gancz conuent da selbs veriehen vnd tun chunt mit dem
prief allen lewten die da lebent vnd hernach chuenftig sind daz vns vnd vnserm goczhaws den chorhern auf die
oblay der erberg stephan der pokch von chueffarn vnd margret sein hawsfraw vnd ir erben lawterleich durch
got vnd hail ir vnd aller irr vadern sel willen ze hilf vnd ze trost geben vnd gemacht habent ain phunt gelcz gelegen
dacz chuffarn auf behawsten vnd auch veberlent gutern alz ir prief lawten die sye vns daruber geben habent, also
beschaidenleich daz der egenant stephan der pokch vnd margret sein hawsfraw die egenanten gueter da daz phunt gelcz
auf ligkund ist inn haben schol nuczen vnd niezzen ir lebtag wann se aber payde mit dem tod ab gen so ist vns dann
daz egenant phunt gelcz auf die oblay ledig vnd frey. wir verpintten vns auch hin fuer ewigchleich noch de vnd wir
der nuecz gewaltig werden dem egenanten stephan dem pokch vnd margreten seiner hawsfrawen vnd aller irr vadern
selen hilf vnd trost willen alle iar an sand clementen tag dez abencz ein gesungnew vigilig vnd dez margens ain
gesunges selampt alz sitleich vnd gewonleich in vnserm closter ist. waer aber daz daz wir dar vmb sawemig wern
wann man vns darnach mant in eim maeneyd so schull wir volpringen den egenanten gocz dinst tat wir dez nicht
so schullen die nachsten frewent die egenanten nuecz dez selbigen jars geben armen lewetten wo sye hin wellent mit vnserm
gutleichen willen on allen chrieg vnd widerred. daz daz also staet vnd vnzerprochen hin fuer beleyb. geben wir egenanter
probst jacob zu herczogenburg vnd der gancz conuent da selbs dem erbern stephan dem pokch von chueffarn
vnd seinen erben, den brief versigelten mit vnsern payden anhangunden insygeln. geben da man zalt von christi
gepuerd drewzehen hundert iar dar nach in dem syben vnd achtzigstem jar an sand mathews dez heyligen
zwelfpoten vnd ewangelisten tag.
ich goerig dye zeyt zw hawnoltstain vnd ich stephan sein prueder dye zeyt pharrer ze chwrenberch vnd all vnser erben tun chund allen
laeuten die gegenwurtigen vnd zw chunftig synd dye den prief sechent oder hoerent lezen. daz wir gegeben haben zw den zeyten do
wir ez wol getuen machten mit gunst vnd rat all vnser geerben den erbern geystlichen herren zw herczogenburch vnd iren ganczen
convent pesunder zw irr chirichen zw rewdnich drew tagwerch wizmat dy do ligent nyderthalb drestorf auf dem tulnerveld
vnd haist in dem moz vnd do von man jerleich dient gen atznprwkch sechs gemainer wienner phennig an sand michels tag zw rechtem
purkchrecht vnd nicht mer also daz dye selben egenanten drew tagwerch wizmad mit aller ir zw gehoerung schullen vnuerchumert
hin fur ebichleich beleyben pey dem vorgenanten goczhaus zw raewdnich vnd sol auch ein isleich pharrer do selbs daz fuerbaz
ledichleich vnd freyleich mit allen nueczen inn haben nuczen vnd niessen vnuerchumert dem goczhaus wie in daz aller pest chuempt
gewellet vnd fueget an gever vnd dar vmb haben vns dye egenanten herrn versprochen vnd auch gelubet mit trewn an aydes stat daz
ein yedleich pharrer ze raewdnichk den sy auz irem conuent dohin seczen beleichten schol hinfuer ebichleich ein ebigs nacht liecht vor
sand nyclos alter zw raewdnichk vnd sol auch alle jar jerleich hinfuer ebichleich ainn ewigen iartag pegen got zw lob vnd
ze eren vnd ze hilf vnd ze trost der vorgenanten herrn herrn joergen vnd herrn stephans paid prueder selben vnd allen iren vodern vnd
nachchomen vnd alln glawbigen selln dez nachsten montags nach sand bartholomes tag also beschaydenleich dez suntags abencz
vor schol man leyten zw der vigilich alzz gewoendleich ist vnd ain vigilig singen mit newn leczen vnd dar nach dez morgens am montag
schol man auch laewten zw dem goczdinst vnd sol auch singen ain selampt vnd zwo mess sprechen vnd in dem ampt vnd den mezzen
sol man geaechtnuezz haben der vorgenanten paid prueder sell vnd all irr vordern vnd nachchoemen sel vnd aller gelawbigen sell all jar
ierleich dez selben suntags vnuerzogen. wer aber daz daz daz vorgenant liecht fuer sich also nicht wurd auz gericht vnd der vorgenant jartag
vnd goczdinst nicht genczleich also volpracht wurd zw dem tag so vorgenant ist welichs jars ein pharrer ze raewdnichk dar in sawmig
wer alzz oft daz geschiecht daz schol er alzz oft derstotten darnach ynner acht tagen vnuerzogen. taet er aber dez nicht so muegen
sich dy nachsten erben der vorgenanten payd prueder oder sew selben mit vollem gewalt dez obgenanten wizmad genczleich vnderwinden mit
allen nueczen zwgehoerung allz lang vnczt daz dy sawmung dez obigen nachtliechcz vnd dez egenanten iartags vnd goczdinst genczleich
wirt volpracht alzz vor geschriben ist. wann daz allez geschiecht so ist daz obgenant wizmad dann genczleich von vns ledig vnd
los vnd daz lub wir in auch genczleich stet ze halden mit vnsern trewn an aydez stad alz daz daz in dem prief geschriben
ist vnd dez zw einem worn vrchund gib ich stephan dye zeyt pharrer zw chwerenperch den offen brief versigelten mit meinem
anhangundem insigel vnd zw einer pezzern sicherhait vnd zeugnuzz hab ich gepeten den erbern ulreich den trayzzmer der dye zeyt
meiner herrn von newnburch verweser vnd amtman do selbs ist gewesen daz er der sach zeug sey mit seinem anhangundem insigel
im an schaden. der prief ist geben nach christi gepurd drewzehenhundert iar und dar nach in dem newn vnd achczkistem
iar dez andern suntags in der vasten.
ich mathes von haedrestorf vnd ich katrey sein hausfraw vnd all vnser erben wir vergehen vnd tun chunt
offenlich mit dem brief allen laewten gegenbuertigen vnd chunftigen die den brief lesent oder hoerent lesen, daz wir mit
guetem willen vnd mit verdachtem muet zu der zeit da wir iz wol getuen mochten recht vnd redlich
verchauft haben vnsers rechten vreyn ledigen aygens vnsern weingarten der gelegen ist zu intzestorf ob dem puerchstal
genant der praitacher den wir von dem erbern herrn hern hansen von liechtenstain chauft haben vnd alz er auzgemaricht
vnd gestaint ist mit alle dew vnd darzue gehoert ez sei gestift oder vngestift versucht oder vnversucht wie daz genant
ist an allen auzczug vnd alz wir den in aygenz gewer herpracht haben also haben wir den vorgenanten weingarten verchawft
vnd ze chawfen geben dem erwirdigen geistlichen herren probst jacoben ze hertzogenburch vnd dem ganczen conuent
daselbs auf ir oblay vmb an ains vierczikch phunt wienner phennig der wir gancz vnd gar verricht vnd gewert sein zu rechten
tegen an allen schaden also weschaydenleich, daz sew vnd all ir nachkomen mit dem vorgenanten weingarten allen iren frum schullen
schaffen mit verchauffen verseczen geben machen wem sew wellen an alle irrung vnd sein wir ich egenanter mathes von haedrestorf
vnd ich kathrey sein hausfraw vnd all vnser erben dez obgenanten weingarten ir rechter scherm vnd gewer fuer all ansprach als
vreys aygens recht ist vnd dez landez recht yn oestrich. gieng yn awer daran icht ab mit recht oder ob sie icht chrieg oder
ansprach daran gewunnen von wem daz wer waz sie dez schaden nemen wie der schad genant ist den selben schaden schulle
wir yn gancz vnd gar auzrichten vnd widercheren an all ir muee vnd schaden vnd schullen siu daz haben auf vns vnd vnerphardenlich
vnd dar zu auf allm vnserm guet daz wir haben ez sey erbguet oder varnndguet yn dem land zu oestrich oder
wa wir siu haben wir seyn lembtig oder tod. vnd dar veber zu einer waren vrchund vnd ewigen vestigung der sach geben
wir ich egenanter mathes von haedrestorf vnd ich katrey sein hausfraw vnd all vnser erben dem vorgenanten probst jacoben zu
hertzogenburch vnd dem conuent daselbs den brief versigelten mit meinem aygen anhangunden insigell vnd haben auch vleizzlich
gepeten den erbern hansen den olachter vnd chunraten den flaeming petren den graull vnd cholman den hirzzen daz
sew der sach zeug sind mit yeren anhangunden insigeln yn vnd iren erben an schaden. geben nach christi gepurd drewczehen
hundert iar darnach in dem newn vnd achczigisten iar zu mitter vasten.
wir albrecht von gotes gnaden herczog ze oesterreich ze steyr ze kernden vnd
ze krain graf ze tyrol etc. bekennen offenlich mit dem brief daz vns vnser
getrewer hans von renna mit seim offen brief aufgesendt hat alle die lehen
die er von vns gehabt hat mit namen das haus ze renna mit seiner
zuegehoerung. item daz haus dacz zeckingen vnd waz dar zue gehoert. item die
gueter die er emaln seiner wirtin hat gemachet. item daz chirchenlehen dacz
hewen item den weingelt in den muelpach vnd pat vns das wir die selben lehen
alle verleihen geruhten vnsern getrewen hansen dem schenkchen von ried vnd
seim aidem hansen dem neidegger daz habn wir getan vnd habn die selben lehen
alle die der obgenant hans von renna von vns hat zu lehen gehabt mit aller
zuegehoerung nach seiner pete den obgenanten schenkchen vnd dem neidegger vnd
iren erben verlichen vnd leichen auch mit dem brief wissentlich waz wir in zu
recht daran leihen sullen oder muegen von vns vnd vnsern erben in lehens
rechten inne ze haben vnd ze niezzen alz lehens vnd landes recht ist an
gever. mit vrchund dicz briefs. geben ze wienn an mitichen nach sand
bartholomes tag. nach kristes gepurd dreuczehenhundert iar vnd darnach in dem
newn vnd achczigisten iare.
ich hainreich der wultzendorffer ich angnes sein hawsfraw wolfgers seligen des reichersperger tachter von frewntshawsen veriehen fuer vns vnd fuer all vnser erben
vnd tuen chund mit dem brief allen lewten gegenwuertigen vnd chumftigen vmb die dreizzigk vnd drew phunt phennig gelts gelegen ze lewbs auf bestifftem
guet die freizz aigen sind, die der obgenant wolfger der reichesperger saeliger geschaft hat zu dem gotshaws des heiligen herrn sand johannes ze nuzdorf
durch seiner vnd seiner vodern vnd auch nachchumen sel hail vnd selden willen daz wir vnd all vnser erben hinfuer daz selb geschaeft stet haben wellen vnd
sullen also daz ein iegleich pharrer da selbs ze nuzdorf dovan begen schol ainen ewigen iartag dem selben reichersperger vnd seinen vodern vnd nachchumen
ierleich des mitichen nach sand cholmans tag, als her nach geschriben stet von erst des nachts mit einer ganczen vigili vnd vier liecht auf dem grab
da schol der pfarrer von geben dem gesellen zwelif phennig, vnd dem chapplan ze sand katrein zwelif phennig vnd dem chapplan ze reichersdorf zwelif
phennig. vnd des margens ain selampt vnd ain fronampt vnd zehen mess die darzu gesprochen schulln werden ze trost vnd ze hilf den selben selen
vnd aber vier liecht auf dem grab vnd schol der pfarrer die selben herrn all auzrichten mit der chost ain mal vnd schol iegleichen herrn darzu geben sechgs
phennig vnd dem mesner sechgs phennig ez schol auch der selb pfarrer desselben tags haben zehn arme mensch vnd sol die ainmal speisen vnd geben iedem
menschen ainen phennig allez ze hilf vnd ze trost den selben selen. wir sulln auch ierleich vnsern scheinpoten dapei haben daz daz allez also volpracht
werd der auch ain mal mit dem pfarrer haben schol vnd nicht mer. wer aber daz ez also allez nicht volfuert wuerd als geschribn stet welichs iars daz
geschech so schull wir vns oder vnser erben der selben nuczz desselben iars gancz vnd gar vnderwinden vnd die geben wem wir wellen an alle irrung.
daz obgenant gescheft lub wir allez stet ze haben mit vnsern trewn an geuer. vnd des ze vrchund gib ich vorgenanter hainreich der wultzendorffer
fuer mich vnd fuer mein obgenante hawsvrawen vrawn angnesen vnd fuer all vnser erben dem erwirdigen gaeistlichen herrn brobst jacobn ze
hertzogenburch vnd dem ganczen conuent daselbs den brief versigelt mit meinem anhangunden insigel darzu haben wir vleizzich gepeten vnser lieben frewnt
leben den druchsetzzen von gotzesdorf vnd chuenraten den fleming daselbs vnd auch chuenraten den frewntshawser daz si daz selb gescheft mit
sampt vns bestett vnd beczeugt haben mit irn anhangunden insigel. der brief ist geben nach christi gepurd drewzehen hundert iar darnach
in dem newnczgistem iar des suntags vor vnser vrawn tag zu der liechtmess.
ich hanns der huelber puerger ze chrems vnd di zeit dez rats daselbs vnd ich chuengund sein hausfraw hainreichs von spitz saelig dem got gnad swester vnd ich jacob der huelber puerger ze krems
vnd di zeit sluzzler da selbs der vorgenanten frawn chungund sun vnd all vnser erben veriehen offenleich mit dem brief allen laewten lemptigen vnd chuenftigen daz wir mit veraintem rat vnd gueten
willen vnser nochsten vnd pesten vrewnt vnd ander erbaer laewt weisung vnd auch nach geschaeft vnd enphelhen daz vns vnser lieber vrewnt hainreich von spitz saelig seinew chind mit leib vnd mit guet
enpholhen hat, vns angenumen vnd verpunden haben fuer di chind vnd leipleich erben die der obgenant hainreich von spitz saelig hinder im lassen hat von ehafter not vnd grosser geltschuld wegen christen
vnd juden dar inn di vorberuerten chinder ir egenanter vater hinder ym inn lassen hat, vnd von derselben geltschuld wegen zu grossern verderblicher schaden chomen waern vnd dar vmb durch pessere nuecz
willen den vorgenanten chinden, haben wir verchauft vnd ze chauffen gebn ainen hof vnd dorff daz gelegen ist niderhalb chrems inderthalb dez champs in dem veldgericht vnd haist straiczesdorf in
hayczendorffer pharr, mit czwainczik phunt wienner phennig gelts, die auf dem dorff vnd darzu auf dem veberlent ligent vnd auch in andern dorffern in der vorgenanten pharr die man jaerleich in den
selben hoff dient an sand michels tag vnd an sand cholmans tag vnd daz auch alles vreis aygen ist. vnd dient derselben guelt hanns der egendorffaer von seinem hoff ze slikestorff ain phunt
vier phennig vier meczen habern. czwo gens. vier huener. vier ches vnd sechczik ayr. dy herren von lambach dient von achkern newn schilling vnd achthalben phennig. vnd dy herren von perchtolczgaden
habent gedient von irem hoff ze gruentdorff sechs schilling sechs phennig vnd ainen halben muet choren drey meczen habern, anderthalbew gans. drew huener. drey ches. fuenf vnd vierczig ayr. vnd nicla
vischaer von der muel ze sitendorf ayndlef schilling vnd von aym holcz in dem werd ze twenawe ain halb phunt phennig vnd von ainem jeuch achker acht phennig. vnd der ander gelt leit
auf dem dorff vnd auf vberlend da selbs ze strayczesdorf. ze veld. ze dorff. in der pharr ze hayczendorff oder wo daz gelegen ist alz daz dy register wol bebeisent dy dar vber sagent vnd
mit allew dew vnd dar zu gehort ze veld. ze dorff. holcz. wayd. wismad. vischwayd. weingarten. achker. oder wie daz genant ist auzgenomen dy guelt vnd dienst dy auf dem hoff ze gruentdorff
mit aller seiner zu gehorung gelegent sind, dy weilent ee dy herren von perchtolczgadem inne gehabt habent vnd nve hainreichs von spitz salig chind vnd erben inne habent dyselben
obgenanten guelt vnd dienst haben wir ausczogen in solcher weis daz der hoff furbaz in daz gut nicht mer dient dann fuenfczehen phennig puerchrechts. die obgenant guelt vnd dienst haben
wir recht vnd redleich verchauft vnd ze chauffen geben dem erwirdigen geistleichen herren brobst jacoben dacz herczogenwuerch vnd seinem couent da selbs vmb czway hundert phunt
vnd vmb achczik phunt wienner phennig dy er vmb sein aygenhafcz wol ersparcz gut chauft hat, vnd der wir von ym gancz vnd gar gericht vnd gewert sein, also daz sew furbaz mit dem
vorgenanten hoff vnd dorff vnd mit allew dew vnd vorbenant ist, allen iren fruemb vnd nuecz schulln vnd muegen schaffen verseczen verchauffen vnd geben wem si wellent wie in daz aller pest
wol fuegt. vnd sein auch wir vnd all vnser erben der vorgenanten gueter irr recht gewer vnd scherm fuer all ansprach als vreys aygens vns solicher gueter recht ist in dem lande zu oesterreich.
auch ist ze merchen daz wir dem egenanten geistleichen herren vnd seinem conuent all vnser vnd der vorgenanten erben brief vnd register dy hie nach ein ander benant sind all haben
in ge antwurt von erst vnsern chaufbrief. der dem vorgenanten vnserm lieben vrewnt hainreichen von spitz vnd seinen erben sagt. vnd dez bischolfs von regenspuerch erlaub brief vnd
auch den brieff der dy recht sagt vber dy gueter in solicher beschaiden wenn sew vns oder vnser erben vmb den scherm ansprechent oder an rueffent in welcher lay weis daz waer oder wie sich daz
fuegt daz wir oder sew an geruert vnd an gesprochen wuerden von wem daz waer so schullen sew vns dy selben obgenanten brief her wider antwuerten vnd wider geben alz lang vnz wir vns vnd
sew schirmen vnd webarn. wer aber daz daz sew dez wider warn, vnd vns der brief nicht in antwuertaten vnd gaben so sei wir in furbaz chains scherms noch fuerstantz noch schadens nymer
schuldig noch phlichtig vnd ob sew vns dar vmb ansprachen oder an ruerten dez sei wir in allen rechten vnd mit allen sachen ledig vnd vnenkolten. vnd daz der chauff vnd die red also
stat sei vnd fuerbaz gancz vnd vnczebrochen beleib dar vber so geb wir dem vorgenanten geistleichen herren brobst jacobn vnd seinem couent den offen brief zu ainem warn sichtigen vrchund der
sach versigelten mit vnsern obgenanten hansen dez huelber vnd iacobs dez hulber anhangunden insigel vnd dar zue haben wir vleizzichleich gepeten die erbern vnsern lieben swager wolfharten von awe vnd
pauln den hantschuestaer dy zeit hofmaistaer in gaerstnaer hoff ze chrems daz sew der sach zeug sind mit iren anhangunden insigeln in peden an schaden. der brieff ist geben nach christi gepuerd drewczehen
hundert iar vnd dar nach in dem newnczkisten iar dez erichtags vor vnser vrawn tag in der vasten.
ich katrey dye witib herrn goergens dez truchseczen von grueb dem got genad vergich vnd tue chund offen leich mit dem prief allen laewten dy nu lebent
oder her nach chuenftig sind daz ich mit gunst vnd mit wolbedachtem muet vnd mit rat meiner chinder vnd meiner pesten vrewnt zw den zeyten
do ich ez wol getuen mocht gegeben hab zway tagwerich wismad vreizz aygen daz ich chawft han vmb mein aygen besunderz gelt mit aynem
graben der auch dar zw gehoert an der seyten gegen hasendorf den erbern geystleichen herrn zw herczogenburch vnd irem ganczen conuent
besunder zw irer chirichen ze reydnikch daz wismad leyt niderthalb aczlezperig vnd stoest an daz wazzer vnd mit der maynung also daz dy zway
tagwerich wismad mit all ir zwgehoerung schullen vnuerchuemert hin fuer ebichleich beleyben pey dem vorgenanten goczhauzz zw reydnikch vnd sol
auch ein iesleich pharrer do selbs daz fuerbaz ledichleich mit allen nuczen inne haben wie im daz aller pest chuempt vnd fueget an gwer hin ze
lozzen oder selber ze vessen vnd dar vmb haben mir dye egenanten herrn versprochen vnd auch gelubet mit trewen an aydez stat daz ein yesleich pharrer ze reydnikch den sy aus irem conuent da hin seczent sol allew jar iaerleich hin fuer ewichleich ayn ebigen iartag pegen got ze
lob vnd ze eren vnd ze hilf vnd ze trost ayner katreyn sel hern goergens dez truchseczen von grub ayns gorgen sel dez truchseczen von
grueb der ir wirt ist gebesen ayns jorgen sel der ir knecht ist gebesen vnd vmb all ir vordern vnd nachchomen sei vnd vmb all gelawbig
sei also beschaydenleich an dem nochsten suntag abent vor dem palmtag sol man leytten vnd singen ain vigilig mit newn leczen
dez morgens an dem maentag sol man singen ain selampt vnd zwo mezz sprechen vnd in dem ampt vnd den mezzen sol man
gedachtnuzz haben der vorgenanten selln vnd all ir vodern vnd nachchomenen sellen vnd aller gelawbigen sellen. ich sol auch dez vorgenanten wismacz
sein ir rechter scherm vnd geber vnd all mein nachchoemen dy der iartag angevelt an meiner stat fuer all anspruech meiner gerben oder meiner frewnt
wazz in dar an mit recht zwspruech oder schaden aufstuend von juden oder von christen von herrn oder von dienstezz vodrung alzz freyez aygenz recht
ist in dem lannt ze oesterreich waz in dor an abgieng daz schullen sew haben auf meiner hab vnd aller meiner chinder vnd gerben dy der iartag von
mir angehoert vnd dez priefzz zw ainer woren vrchund gib ich vorgenantew fraw katrey mein aygens anhangundes insigel mit dem anhangundem
insigel herrn hansen dez truchseczen von grub der sich vorzeicht dez vorgenanten wismacz vnd bestaett fuer sich vnd fuer seinew
jungew geswistreyd vnd fuer all ir gerben. der prief ist geben do man zalt von christi gepurd drewczehen hundert iar dar nach in dem
newnczikistem iar an sand pauls tag seiner becherung.
ich her peter otten sun an dem fuert die zeit capellan ze chrems dacz sand peter
in vnser frawn chirichen ich vergich offenleich an dem brief allen lewtten lebentigen
vnd chunftigen die den brief sehend hoerend oder lesend daz ich recht vnd redleich
vnd auch zw der zeit do ich es rechtleich wol ze tuen het verchaufft han hern chunrat
die zeit capellan dacz sand katrein ze nuzdorf ain halbs jeuch weingarten ze geyrsperg
vnd daz do leit ob nyclas syn von prunn weingarten vnd daz do ierleich dient
den tanpruggner ze murstetten vier phenning gemainer phenning vnd nit mer. den
vorgenanten weingarten alz er geraint vnd gestaint ist vnd als ich in in nuecz vnd gwer
han her pracht in purchkrechtz gwer hab ich in ze chauffen gebn dem vorgenanten hern
chunratn capellan ze sant katrein ze nuzdorf vmb sechczehen phunt phenning wienner phenning
der ich ganczz vnd gar gericht vnd gewert pin ze rechten also beschaidenleich daz er hin fuer
da mit allen seinen frum geschaffen mag ze verseczzen vnd ze verchauffen vnd des pin ich
sein rechter scherm vnd gwer fuer all ansprach alz puerchrehczz scherm recht ist in dem
land ze oesterreich. gieng inn mit recht dar an nit ab wazz er dem des schaden nem den
schol ich im ablegen vnd widerchern vnd daz sol er haben daczz mir vnd daczz aller meiner
hab die ich hab in oesterreich ich sei lebmtig oder toed. vnd das lub ich alles stet ze haben
pey meinen trewn an aydes stat vnd des ze vrchund vnd pessern sicherhait gib ich
vorgenanter her peter dem vorgenanten hern chunratn den brief versigelten mit meinem aygen
anhangunden insigel vnd dar zw hab ich auch vleizzich gepetten den erbern chuenratn
den freunczhawser daz er der sach geczeug sei mit seinem anhangunden insigel im an
schadn. der brief ist gebn nach christi gepuert dreuczehenhundert iar vnd dar nach
indem czwayvndnewnczigistem iar sant peters tag ze vaschang.
ich hainreich der muerr zu herczogenburch vergich fuer mich vnd fuer all eriben
vnd tun chund offenlich mit dem brief allen lawten gegenburtigen vnd
chunftigen den der brief fur chumt daz wir vns verczicht getan haben
vnd verczeichen vns recht vnd redlich mit dem brief gegen dem er
wirdigen geistlichen herrn probst merten sand goerigen goczhaws
zu herczogenburch vnd allen seinen nachkomen vmb all die zuespruch
vnd vodrung so wir hincz dem vorgenanten goczhaws gehabt haben
von erst von des haws wegen gelegen auf der widem zu herczogenburch
vnd mit aller zuegehorrung gegen dem vreythoff tor vber vnd von
der dienst wegen so ich egenanter hainrich muerr dem vorgenanten goczhaws
vncz auf den hewtigen tag gedient han also weschaidnlich daz ich nach
all mein erben nach nyemant von meinen wegen von des obgenanten haws
wegen noch von der dienst wegen vnczt her gegen ym vnd seinen nachkomen
nymermer chain zuespruch noch vodrung schulln haben in chainen wegen
weder vil noch wenichk wann sew vns fuer all dew zuespruch an dem haws
vnd des dienstz vncz her gegeben habent fvnff phunt wienner phenning der wir
gaenczleich vnd gar verricht vnd gewert sein zu rechten tagen furbaz mit
dem vorgenanten haws alln irn frum schaffen verchawffen verseczen geben wem sew wellent. daz es alles furbaz stat vnd vnczebrochen weleib dar vber
zu vrchunt vnd vestigung der sach gebn wir dem erwirdigen geistlichen
herrn probst merten sand gorigen goczhaws vnd alln seinen nachkomen
den brief versigelt mit der erbern mann ruegers von rust marchtrichter zu
herczogenburch vnd merten des hosmarcht. die wir vleiczlich gepeten haben das sew
der sach zewg sind mit irn anhangunden insigln in paiden an schadn wann wir nicht
aygen insigl haben dar vnder wir vns verpinden mit vnsern trewn als daz stat ze
haben daz var geschribn stet. gebn zu mitter vasten nach christ geburt drewczehen
hundert iar darnach ym zway vnd newnczigisten iar.
ich gotfrid von reycherstorf vnd chunigvnd mein hawsfraw vnd all vnser eriben veriehen offenleichen
an dem brief allen lewtten lebmtigen vnd chunftigen daz wir nach gutem rat erber lewtt vnd auch mit vnserr
frewnt rat vnd guetleichem willen zw der zeit do wirs wol tuen mochten geschafft haben vnsern weingarten
der do haizzt der hawndel vnd leit zwischen ottn des pfoeffleins weingarten vnd thoemleins des neidleins
weingarten ze reicherstorf vnd do wir alle iar von dienen dem erbern chunrat dem frewnczhawser zwen phenning
ze rechtem purchkrecht an sand michels tag vnd nit mer vnd auf den vorgenanten schaffen wir ein ewigen
iartag den man alle iar do von begen schol daczz nuzstorf dacz dem lieben hern ze sand johans mit einer vigiln
vnd ze morgens mit vier messen vnd yedem hern von der vigill sechs phenning vnd dem schulmaister vier phenning
vnd dem pharrer von dem selampt zwelif phenning. vnd sol fuerhin tragen einen halben emer wein vnd ein hindertail
von einem chalb vnd czwen wegg fur sechczehen phenning. vnd der dez iartagz ausrichter ist der sol oppfern
ze ieczlicher mess drey phenning vnd den vorgenanten weingarten vnd jartag sol inn haben nach meinen tegen mein
liebe hawsfraw chunigund vnd daz geschefft do von aus richten alz vor geschriben stet ir lebteg dann nach iren
tegen so sol den weingarten vnd iartag inne haben der eltest vnder meinen frewnden vnd den iartag ausrichten
alz vor beschriben stet. wer awer daz der vorgenant weingarten nit pawleich leg vnd im verczogen wuert mit
der arbait oder der iartag an dem herbst nit wuert begangen alz vor geschriben stet so sol der pharrer ze
nuzstorf dez weingarten sich vnderwinden mit vnserm guetleichen willen an alle widerred vnd an allen chrieg vnd
den vorgenanten iartag redleich aus richten alz vor geschribn stet. vnd dez ze vrchund geben wir den
brief versigelt mit des rechten grunthern insigel dez erbern chunrat dez freunczhawser insigel hinder dez
insigel wir vns verpinden alles daz stet ze haben pey vnsern trewn an aydes stat daz vor geschriben stet
an dem brief wan wir aigns insigel nicht enhetten vnd des ist auch geczewg der erber chunrat der
flemming ze goeczestorf mit seinem anhangunden insigel im an scheden den wir dar vmb vleizz gepetten
haben. der prief ist geben nach christi gepuert drewczehenhundert iar dar nach in dem czway vnd
newnczigistem iar an sand augustin tag des lieben lerer.
ich hans der newnhofer von talarn, vnd ich pernhart der newnhofer sein brueder veriehen fuer vns vnd fuer all vnser erben vnd tun chvnd
mit dem brief allen lewten gegenwuertigen vnd chvnftigen, daz wir mit wolbedachtem muet nach vnser frewnt rat, zu der zeit do wir ez wol
getuen mochten, recht vnd redleich verchawft haben, vnsern weinczehent gelegen ze pawngarten in rewdnikcher pfarr, in den obern praitten, der halb
daselbs gelegen, vnser freyzz aygen gewesen ist, den selben halben czehent daselbs haben wir mit allen nuczzen vnd ern, ze chawffen geben d
em wirdigen herrn hern merten brobst sand georgen gotzhaws ze herczogenburch vnd dem ganczen conuent daselbs vmb czweliff phunt
phenning, der wir gancz vnd gar gewert sein ze rechten taegen an allen schaden. vnd schullen sew hinfuer mit dem selben czehent allen iren frvm
schaffen, niezzen vnd nuczzen, verzeczen, verchawffen, wie in daz allerpest fuegt an alle irrung. vnd des sein wir vnd all vnser erben ir rechter
scherm vnd gwer fuer all ansprach als aigens guetes recht ist in dem land ze oesterreich. vnd waz in mit dem rechten daran abget daz sullen
wir in allez ausrichten an all ir scheden. vnd daz schullen se haben auf vns vnverschaidenleich vnd auf allen vnsern erben vnd darzue
auf aller vnser hab was wir die haben oder lazzen wir sein lemtig oder tod. vnd des ze vrchund gib ich vorgenanter hans der newnhofer vnd
ich vorgenanter pernhart der newnhofer sein brueder vnd all vnser erben dem vorgenanten wirdigen herrn hern merten brobst ze herczogenburch
vnd auch dem ganczen conuent daselbs den brief versigelten mit vnser paider anhangenden insigel. vnd des ist geczewg der
erber chnecht peter vom siczenperg mit seinem anhangunden insigel den wir darumb fleizz gepeten haben im an schaden. der brief ist
geben nach christi gepurd drewczehen hundert iar dar nach in dem vier vnd newnczgisten iar des samztags vor dem pallmtag
in der vasten.
ich hanns der tanpruger vnd ich daniel mein brueder vnd all vnser erben veriehen vnd tun kund offenlich mit dem brief allen den
die in sehent oder horent lesen die nu lebend vnd hernach kvnftig werdent das wir mit wolbedachtem muet vnd zu der zeit do wir
es wol getun mochten vnd nach rat vnser pesten nagsten frewndt verkaufft haben vnd verkauffen mit dem brief vnsers rechtenn
freyns aygen ain weinczuerl gericht gelegen ze nusdorff da auf zu den zeytten gesessen ist nyklas der plerer mit aller seiner
zuegehorung als wirs gehabt haben vnd vnser vorvodern lange iar es sein wysmad akcher weingarten nichts ausgenomen recht als
iz staint vnd geraynt ist von alter her also hab wir es ze kauffen gegeben den erbern gaystlihen herren dem conuent zu herczogenburg
vmb an ayns sekchig phunt wyenner phenig der wir gancz vnd gar verricht vnd gewert sein zu rechten taegen ez schullen auch
hinfuer die herren mit dem guet allen iren frum damit schaffen verseczen verkauffen machen vnd geben wem si wellen mit vnserm
guetlichen willen vnd an alle irrung. auch ist ze merkchen das nyklas der plerer oder wer auf dem guet siczet pawn sol das jeuch
weingarten gelegen pey dem schawnberger in der pewnt zu geleihem paw vnd ein pawngarten gelegen ze nagst des chunraten des
potinger pawngarten dauon man dient jaerlich einen emer most in dem lesen in des schawnberger guet auch hab wir inn ze kauffen
gegeben anderthalb emer weindienst den do dient hensel chaltsmid oder sein nachkomen von einem pawngarten in das
vorgenant gut vnd vier phennig gelts der do dient ein ysleicher pharrer ze nusdorff von einem halben jeuch weingarten gelegen an dem
kyrichperig vnd ein tagwerich wysmad gelegen nahen bey kagran wir sullen auch des vorgenanten guts ir rechter scherm vnd gewer
sein vor aller ansprach als des landes recht aygens guts recht ist in osterreich. vnd gieng den erbern geistlichen herren daran mit
recht icht ab das schullen si haben auf uns bayden bruedern vnd vnd auf aller vnser hab die wir haben in oesterreich oder wo wir sy haben
vnd des zu vrkund vnd pesser sicherhayt geb wir inn den brief versigelt ich vorgenanter hanns tanpruger von mursteten
vnd daniel mein brueder mit vnserm aygen anhangundem insigel vnd des ist auch geczeug vnser lieber swager thoman
der schellinger mit seinem anhangundem insigel auch hab wir vleyzziglich gepeten chunraten den frewntshawser das er
der sach czeug ist mit seinem anhangundem insigel im an schaden. der brief ist geben nach kristi gepurd drewczehenn
hundert iar dar nach in dem sechs vnd newnczigistem iare des nagsten montags achtag noch oestern. wir wilhalm vnd albrecht geuetern von gots genaden herczogen ze oesterreich, ze steyr, ze kernden vnd ze kroenn herrn auf der windischen marich vnd ze portenaw grauen ze habsburgk ze tirol ze phirt vnd ze
chynburgk marcgrauen ze burgaw vnd lantgraffen in elsozz bekennen vnd tuen chund offenleich mit dem brieff wann vns dy erbern vnd geistleichen vnser lieben andechtigen n. der brobst vnd der conuent
sand joering gotshaws ze herczogburgk jaereleich dienent vnd raichent sybenczechen phunt vnd sechs schilling wienner phennig vnd aynen mutt habern von der vogtey wegen irs chlosters vnd irr guetern dunkchet
vns fuegleich vnd beschayden das wir se vnd ir gotshaus daruber versagen das sy bey irn rechten frewhaiten vnd genaden peleibn dauon haben wir in dy genad getan vnd pestetigcht, seyd wir vnser brueder
vetern vnd vnser erben nochomen sy vogten vnd schiermen sulln vnd welln auff irm gotshaus vnd auf irn guetern wenn wir denn noch n. des brobst vnd der chorherrn pet vnd vodrung enphelichen dasselb
gotshaus vnd seinew guetter zue scherm vnd ze vogten an vnser stat vnd von vnsern wegen es sein lantherren phleger puercgraffen rittern oder knechten lantrichtern oder andern amptlewten es sey in der phleg ze lengpach
oder wo das sey das dÿe damit chain gewalt haben schulln ze richten vber des selbing gotzhaws lewte vnd gueter denn das in gewalts vnd vnrechtes schulln vor sein dÿ weil in das enpholhen ist vnd was n. der
brost die chorherrn ze herczogburgk an sew pringent das schulln sew in ausrichten awer suest schulln sy mit des gotshaus lewten vnd guettern an des brobstes vnd seiner chorherrn willn vnd wissen nichtz ze schaffen
habn vnd sulln auch des gotzhaus lewt wider den brobst vnd die chorherrn nicht schiermen vnd vogten wann wer hincz des gotzhaus lewten icht ze sprechen hat der schol das tuenn vor dem brobst oder seinem anbalt vmb
weleicher sach das ist ausgenomen den sachen allain vmb den tod. darvmb der brobst vnd sein anwalt hincz des gotzhaus lewten nicht ze richten habent. man schol awer soleich lewt in das lantgericht dar in sy
ingehorent antwuerten ane des gotzhaus schaden wann dem gotzhaus soleicher lewt hab vnd guet peleiben schol wer auch das wir vnser brueder vetern erben oder nochkomen yndert ain vest vnd phleg da sy lewt vnd
guetter haben versaczten oder verchumerten von welicher sach das waer des schulln n. der brobst die chorherrn vnd das gotzhaus ze herczogburgk vnd all ir vntertanign lewt vnd guetter an irn rechten
frewhaiten vnd genaden vnentcholten peleiben auch haben wir n. dem brobst den chorherrn vnd dem gotzhaus daselbs die genad getan vnd tuen auch wo sy zechent habent es sey auff ekchern oder auff
weingaerten das in vnser hauplewt vnd amptlewt schulln daran geholln vnd fuederleich sein die selbing zechent rechtleich inczepringen vnd darvmb cze noeten vnd ob icht ekcher in irem czechent ze
wisen wuerdent oder suest chain wandlung an weingaerten vnd ekchern in irem czechent geschech das schol in an den czechenten chain schad sein vnd schulln auch in all die vnsern gehulffig sein darvmb
ze noeten vnd ze phenten als vmb ander ir czechent als offt es notdurfft geschiecht. sy schulln vns auch gehorsam sein vnd gewertig zue gleicher weiz als andrew chloster in vnserm lande gelegen.
geschech awer das yemant tet wider die vorgenant vnser genad vnd punt vnd de vberfuer in chainen weg wie der genant oder in welicher weis er wer der sol vervalln sein vierczigkch marckch
loetigs golds der vns vnsern bruedern vetern erben oder nochkomen in vnser kamer geualln scholln czwainczigkch markch vnd die vbering czwainezigkch markch goldes dy sulln werden vnd geualln den
egenanten geistleichen lewten n. dem brobst vnd dem conuent ze herczogburgk die an den vorgenanten vnsern gnaden vnd stukchen geswert sind oder geswert wuerden doch allen herrn rittern vnd
chnechten wie dew genant wern dew erbuogtey auff des selbing gotzhaus gueter hieten an irn rechten vnuergriffen vnd des ze vrchund gebn wir dem brobst vnd dem conuent daselbs ze herczogburg
den brieff mit vnsern angehangen insigeln der geben ist ze wienn am montag nach dem suntag so man singt judica in der vasten nach christi gepurd drewczechenhundert iar
darnach in dem sechs vnd newnczigisten iar.
ich peter der hirsel von wenigen rust vnd all mein erben veriehen vnd thun kunt offenlich mit dem brieff allen lauten gegenbuertigen
vnd kuenfftigen daz wir mit wolbedachtem muet vnd vnser pesten frewnden rat zu der zeit do wir es mit recht wol getun mochten
recht vnd redlich verchaufft haben vnsern zehent gelegen in hertzogenburger veld auff vier vnd zwaintzig jeuch akkern den
halfften tail des zehent der ligent sibentzehen jeuch zu eben vnd zwai in dem rumertall vnd fuenffe an etretinger leitten den
wir ze lehen gehabt haben von vnserm gnedigen herren dem hochwirdigen fuersten pischolff joergen von passaw den vorgenant halfften tail
zehents auff den egenant aekkern haben wir recht vnd redlich verchaufft vnd ze kauffen geben mit allen den ern vnd nueczen als wir den
inn gehabt haben vnd als er von alter herkommen ist vmb zwaintzig phvnt wyenner phennig dem erwirdigen geistlichen herren brost
merten dem schenken sant goergen gotshaus ze hertzogenburg vnd dem gantzen conuent daselbs gemain vnd allen iren nachkomen
der wir gantz vnd gar von in verricht vnd gewert sein ze rechten tegen, den vorgenant halfften tail zehents fürbaz ledichlich vnd freilich ze
haben vnd allen iren frvmen damit ze schaffen verchauffen versetzen schaffen vnd geben wem sy wellen an alle irrung vnd sein auch wir
ich obgenanter peter der hirsel vnd all mein erben ir rechter gewer vnd scherm fuer alle ansprach als lehens recht ist vnd des lands recht
in oesterreich. gieng in aber daran iht ab mit recht oder ob in mit recht iht krieg oder ansprach daran aufferstuend von wem
das wer daz sullen wir in alles ausrichten ablegen vnd gentzlich widerchern vnd sullen das haben auff vns vnverschaidenlich vnd auff
allem dem guet daz wir haben oder lassen innerlands oder ausserlands wir sein lembtig oder tod. vnd das der kauff fuerbaz also stet
vnd vnzerprochen beleib darveber zu ainem waren vrkuend der sach geben wir ich vorgenanter peter hirsel fuer mich vnd all mein erben
in den brieff versigelt mit meinem anhangundem insigel vnd mit meins aydem wolfgangs von graben von chueffaren vnd meins
aydem vlreichs des stiller von noppendorf iren paiden anhangundem insigel. geben nach christus gepuerd in dem virtzehenhundertistem
iare des nachsten mittichens nach dem heiligen ostertage.
lieber genaediger herre wir arm lewet van strayczesdorff lassen ewr gnad wissen vnserew rechte dew wir haben indem veldgerich inderhalb des
camps in geleicher mass alls vnser vaeter van ewrn vovadern saligen her pracht vnd gehabt haben alls man dy all iar dreystund derkchendt in dem
rechten zu prunn var ewrem gewaltigen richter bitn wir ewr gnaden das ir vns da bey behalten vnd vns vnser nachkomen dabey lasset beleyben
wann wir sprechen bey vnsern trewnn vnd ayd den wir ewch vnd ewrn vadern gesworen haben das ir vnser rechter erb vogt seyt vnd nicht pet
vogt item von ersten so melden wir das sich ewr veldgericht anhebt an dem eselstain do der prunnhengst nyder veldt vnd get mittn in der
landtstrass durich gererstorff naw vntz mittn inden champp vnd inden altn champp naw vnd mittn in dew nawfart vnd in der twennaw hern
gegen vntz neben prueffinger ekch was wandelweartiger sach sich in dem chrays verget von wann der man sey oder kchumpt wes dye gueter
sind so der tayl wir dye wandel nyempt wenn ewch vnd ewrm gewaltigen richter auch lass wir ewch vnd ewr genad wissen das ewr veldrichter
dreystund schol siczen an dem rechten in dem iar vnd lassen ewch wissen das alle dye da zu schaffen habent bey dem rechten vmb erber
sach dye schullen freyung haben des selbigen tags wann er sitzt andem rechten item den ersten tag schol er sitzen des nagsten mantags nach
vnser frawnn tag zu der liechtmess zu prunn den andern tag schol er sitzen des nagsten mantag nach sand georgeil tag auch zu prunn den drittn
tag schol er sitzen des nagsten mantag nach vnser frawnn schydung vnd vmb denselbigen sitz schol man im raichen albeg lx d. von yeglichem
taiding das ist dreystund in dem iar dy selbigen lx d. schol er an anders nyempt vadern den an des gotzhaws amptman van hertzogenbuerg
wer der ist vber das gut zu straytzesdorff mit seiner zuegehorung auch schol der selbig amptman dem selbigen richter alle iar raichen zu vaschang
xxxiii vaschang hwenner von dem selbigen guet oder fur yedew henn vier phenning auch schol der selbig amptman dem selbigen richter all iar
raichen vi ß d. zu landtading zu weinnachten vnd ob der amptman des vogtrechts alles von gewalt oder var armuet nicht bechomen chuent so
schol er dem richter dorauff rayttn vnd zelln den richter hat er domit gericht vnd gewert auch muessen dyselben arm lewet dem hertzogen all iar
raichen vnd geben von yedein lechen x metzen habern marchfueter auch hab wir das recht wann wir zu den teading komen das wir vargenant
straytzesdorffer schullen taydingen vor den prunnern vnd vnserew recht derkennen auch schullen wir alle dye zu den teadingen gehorent
chamen an den drin tagen in dem iar alls var benant sind er pring dann an den tag das in irr ehafft not twet er des nicht so ist er xii d. zu
wandel auch lass wir ewr genad wissen all dye wanndel dye wir melden in offner schrann item swert zukchen messer zukchen in geuer vnd
doch an schaden xii d. zu wandel ob er furkumpt ee das der richter gesessen ist ist aber der richter gesessen mit dem staeblein so ist das wandel
xxiiii d. item fliessund wunden lxxii d. dy lx dem richter dy xii dem amptman item plik wunden oder lern wye dew genant ist zu wandel v lib.
d. item wer ainen siecht mit offner hanndt v hb. d. zu wandel twet er dye hanndt zu i lib. d. zu wandel item ob zwen sich miteinander raufften
alls manig vinger in dem har alls manig phunt item ain nachwuerff mit ainem messer zu wandel v lib. phenning mit ainem stain i lib. d. mit ainer
hakchen i lib. phenning item ob ainer spant in geuer er schyess oder nicht i lib. d. zu wandel item glitzschen spiess ob ainer dew awstrayt in
geuer vnd piderbt vi ß vnd zwen d. zu wandel item von ainem slechten werichzewg xii d. zu wandel item ob ain man den andern slueeg das
man den tad besargt dy weyl der wundt man ain vedern mag gerueren mit dem adem vor dem mund so sol der schuldig man des richter huld
geuachen vmb v lib. d. zu wandel vnd schol ym dy vergueten das der richter vnbesargt sey so schol der richter den schuldigen man hilflich sein
gegen dem stat gericht vnd gegen seinen veinten ob das wear das sy an das tar kemen vnd dy weyl der wundt man lebt so schol ym der richter
hinden douan helffen auf ain freyung vnd schol yn mit der veber mass wann er beczalt wirt seiner v lib. d. seinen frum lassen schaffen in das lant
vnd aws dem lanndt wo ym sein nat hin geschyecht item ob ainer dem andern zu luesemt in geuer es sey weyb oder man was dem selbigen
geschiecht mit slegen oder mit stoessen aws dem haws des schol der wiert vnd sein hawsgesindt vnengolten sein gegen dem gericht vnd schol
dennoch der selbig der do begriffen wirt sein vmb vi ß vnd vmb n d. zu wandel item ob ainer den andern haymsuecht mit warten oder mit
werhen das er das an den tag mag pringen mit slegen oder mit stoessen oder mit zewgnuss so ist er vi ß vnd zwen d. zu wandel alls offt ers
twet vnd ob ainer veintschafft hyet vnd sein twr nicht wol verslossen wear oder ob man im dye auff styess vnd hin yn lieff wye vil ir sind hin yn
gelauffen yeglicher vmb vi ß d. vnd zwen d. dem gruntherren vnd her aws vmb vi ß d. vnd ii d. dem veldrichter zu wandel item ob ainer dem
andern nachgeet aws ainem andern gericht in das veldgericht vnd wirt begriffen der ist zu wandel vi ß ii d. vnd allen den harnnaschs den man
bey ym begreyfft es sey armbst spyess oder swert des ist er veruallen. item man schol vnser dhainem verpieten in steaten oder in maerkchten
oder var kyrichen an zu red setzen. vnsers amptman oder vnsers richter wer das dorueber twet vnd nyempt zu red setzt der ist vmb das
wandel ein gast vi ß ii den. ein vogtman lxxii d. vnd schol den verpoten von der herberig richten auch ob ain man den andern slueg mit aim
scheyt der ist zu wandel vi ß ii d. item mit ainem swert mit palg mit tal lxxii d. zu wandel item ob ainer durch das dorff rit fuer oder gieng vnd
schaden teat an lewetten oder an viech so schullen in dye nachpawrn vachen in des richter names vnd schullen des vnengoltn sein gegen dem
gericht fueer er veber ain viech vnd wolt sich geren mittn nach der nachtpawrn rat an noettung so ist er nicht wandelwertig muest man aber yn
notten dorzu so ist er wandelwertig vi ß ii d. teatt er aber schaden an ainem menschen das schol er puessen nach dem vnd er gewaricht hat vnd
alls dy nachpawrn erchennent item keam ain chuetzel dewpp in das dorff vnd trueg ainem sein hab hin vil oder wenikch vnd wurd das
nachgelaueff das er das liess uallen das schol man aufheben mit ainer gewissen vnd schol es legen hintz dem amptman der selbig schol das dem
richter in geantbuerten item kem ain rechter dewpp vnd prech aim sein ere vnd auff sein gut so schol ain nachpawr mit dem andern auff sein ob
das geschray wuerd vnd schullen in vachen mit slegen mit we man in dann geuellen mag vnd schol des yeder man gegen dem gericht vnengolten
sein wer das verleag mit willen der wear zu wandel lxxii d. vnd schol der selbig dewpp veber nacht ligen hintz dem amptman vntz daz er das dem
veldrichter empewt der sol in denn vegsen mit sambt dem guet vnd sol in behalten an den dritten tag vnd sullen dem statrichter zu wissen twenn
der sol in vegsen an dem dritten tag vnd dy hab dy er verstollen hat dy sol dem veldrichter peleyben vnd der selbig sol dem statrichter geben
lxxii d. zu fuer vachen vnd sol in dem statrichter geantburten alls er mit guertl vmb vangen ist vnd ob der statrichter sawmig wear vnd nicht
keam an dem dritten tag so sol in dy gemain mit dem veldgericht awsfueren zu dem valtar vnd sullen in da pinden mit aim rueghalben stet er
lang oder kuertz des sind sew gegen dem statgericht vnengolten wurd er aber pegriffen inner haws so ist dy hab dennoch des wiertz vnd den
dewpp sol man geantburten da er pillich hingehoert alls var benant ist liess man in aber hin mit willen wer der wear der hyet sich des gerichtz
vnderwunden auch lass wier ewch wissen daz wier ain graben haben da mit wier vns weren der twennaw wer vns den selben mit willen
durichliess vnd liess daz wasser auff vns der ist zu wandel nach yedem nachpawrn vi ß ii d. vnd sol vns vnser scheaden abtragen vnd wann dy
twennaw gras wirt daz der amptman den graben will machen vnd dy nachpawrn zu im vadert wer sawmig wer der ist vmb daz. wandel ain pawr
vmb xxii d. ain hawer vmb xii d. auch sind dy herren von hertzogenbuerg pessrer inner haws awsgenamen drey sach tadtsleg dyephait natla
der ist pessrer der veldrichter auch alle dy weg dy vmb daz dorff gent dy sind genumen warden von meiner herren gueter von hertzogenbuerg
wer vns dy enget vnd sich nicht frewntlich mittn wolt der waer zu wanndel nach yedem nachpawrn vi ß ii d. vnd sol vns vnser weg rawmen
auch lass wier ewch wissen daz wier am awsgemesnew viechtrifft haben durich teysser vnd slicherstorffer veld vnd zu slichkerstorff durich daz
dorff pei der patstuben an zuslachen wer vns dy enget mit vergraben oder mit verstossen der wear zu wanndel nach yedem nachpawrn vi ß ii d.
vnd sol vns vnser waid wider rawmen taet er des nicht so sull wier daz gericht zu hilff nemen vnd sullen dy selb rawmen vnd sullen auch auff
vnser viechtrifft treiben wann vnd alls offt vns des nat geschiecht alle dye dew viech auff der waid hyeten vnd guet darumb nemen den sol
man daz weren wer im daz nicht weren liess der ist von yedem hawpp xii d. zu wanndel vnd dem richter kchnecht vnd den nachpawrn van
yedem hawpp iiii d. zu vertrinkchen auch ist vns dy waid frey vnd ist also von alter herkomen daz wier kain waid phennig noch dienst dauan
nicht geben auch alls verr vnser puerkchfrid sagt alls verr meld wier dy vargenanten wandel auch ob ainer den andern veberzaenicht oder vber
hawt oder vber akchriet an den rain in geuer der ist vi ß ii d. zu wanndel vnd enem den grunt wider ze rawmen auch ob ainere dem andern den
marichstain awswuerff, der ist dem gericht veruallen auff gnad auch sol ain man den andern nicht pesagen wer daz doruber taet der wear vmb
alle dy wanndel da er enn vmb pesagt auch ob ain man den zadern veberzimriet der ist vi ß ii d. zu wanndel vnd sol daz zimer absetzen auff das
recht marich alls daz dy nachpawrn derkennen item ob ain eeweib dy ander vbelhandliet dew ist zu wandel vi ß ii d. macht sy den man zarnig daz
er sich selber reach daz sol man derkennen zu prunn in der schrann dy zwo gemain was der verwanndelt hab item ob ainer ein freys weib slueg
oder ain frehayt oder ain scherig der ist zu wanndel iiii d. auch sol ain nachrichter oder ain veldscherig nicht mer vertrinkchen hintz ainen
leytgeben den ain phennig vnd sol dann awsgen item all panfrid winter vnd sumer sullen gefridt sein geschaech aber ainen icht schaden dy sol
im der da nicht gefridt hat abtragen vnd ist xii d. zu wanndel auch wanndel geschiecht in wein dye ainer selben gepawt hat der ist der recht
herr pessrer sind es aber kauff wein so gehorent sy zu dem veldgericht auch ob kaufflewett keamen in daz aigen vnd wolten von aim kauffen
welherlay daz wear vnd ob ainer da wear vnd entzug ims zu frum vnd ainen zu schaden der ist vmb daz wanndel ain gast vmb vi ß ii d. ain
gesessner vmb lxxii d. item ob kaufflewett kaemen vnd guet wuerd verkaufft da angeben wuerd ain phenning vnd ob sich ainer des abtaet an
des andern willen der ist vmb daz wandel ain gast vmb vi ß ii d. ain gesessner vmb lxxii d. auch wer vngerechtew mass geyt ann wein oder an
getraid alls offt er das tuet xii d. zu wanndel vnd sol enem sein schaden abtragen auch ob ainer dem andern sein dyern oder sein kchnecht
enphroembt der ist zu wanndel lxxii d. vnd sol enem ein andrew dieren oder kchnecht wider stellen item ob ainer vnsern halter slueg der ist zu
wanndel nach yedem nachpawrn vi ß ii d. slueg in aber ain nachpawr der ist vmb xii d. zu wanndel auch hab wir das recht das wir vns vnd
slicherstorffern vnd allen den dew dy recht mit vns habent ein halter sullen dingen zu straytzesdorff var dem amptman item alles das wier
dertaylen in dem rechten daz sprech wier bey vnsern trewn wer vns darin widertrib der ist vmb das wandel ain pawr vmb funff phunt phenning
mag er der nicht gehaben so sol man im ain hant abslachen var dem rechten aber ain phanntmessiger edler man vmb xxxii lib. d. zu wanndel alle
dy wanndel dy vargenant sind dye sind zu nemen nach genaden auch ob yemant verswig vnd daz taet mit willen daz ers dy hawsgenassen nicht
wissen liess in offner schrann vnd wolt sich lieben dem richter der ist aller der wanndel phlichtig der phlichtig wearn wann wier etwas
mit willen verswigen aber wes wier vergessen an dem rechten recht tag daz sol wier melden in dem nachtaiding vnd sullen des vnengolten sein.
dye recht haben wier vnd alle dy zu vns gehoerent in das guet zu straytzesdorff daz auch alle dy wandel dy da verbuerhent dy hawsgenassen
dy da gehoerent in das recht ze straytzesdorff dy habent tag vntz in das taiding wann man in dann entzsagt so hat er sein recht taeg vntz in
das nachtaiding auch was man vns verpewtt juden oder christen daz sol man vns wissen lassen inner viertzechen tagen daz nicht drew pot
wanndel dorauff genn auch lieber genaediger herr ob wier ichtz hyeten vergessen daz wier nicht hyeten gemeldet an diser zedel das twe wier
angeuer vnd ob ichtz an den tag keam hinfur daz wier nicht hyeten gemeldt daz wellen wir nach ewrn gnaden vnd ewrm veldrichter gern
derkennen vnd zu wissen twnn in offner schrann.
wir gorg von gotes gnaden bischoff ze passaw. bekennen mit dem brief. daz fuer vns kam der
erwirdig vnser lieber in got merttein der schenkch probst ze herczogenwurkch vnsers bistumbs
vnd gab vns ze erkennen wie er redleich gekaufft hiet von petern dem hirslein von wenigen rust
vnd seinen erben den zehent gelegen in herczogenwurger veld, auf vier vnd zwainczig jeuch aekkern
der von vns vnd vnserm gotzhaus ze passaw lehen ist vnd des halben tail zehentz ligen
sibenzehn jeuch zu eben vnd zwai in dem rumertal, vnd fuenffe in etretinger leitten als wir
des mit briefen aigenlich erweist sein warden vnd bat vns mit vleysse daz wir im vnd seinem
obigen gotzhaus den zehent geruchten ze aigen. also haben wir durch sunder gunst vnd lieb
willen die wir zu im vnd seinem obigen gotzhaus haben im die genad getan, vnd haben im vnd
seinem obigen gotzhaus denselben zehent geaigent vnd aigen auch wissenleich in kraft dicz
briefs. mit vrkunt des briefs. geben daselbs ze herczogenwurkch an sant peter vnd pauls
tag der heiligen zwelfboten. nach christi gepuerd in dem vierczehenhundertisten iare.
ich niklas der puechler dieczeit phleger dacz zayssenmawr vnd ich kathrey sein hawsfrawe vnd ich anna mathesen von headerstorff seligen tochter dem got gnad vnd ich niklas der
guetraiff des egenanten mathesen seligen prueder vnd ich larenz wildung des vorgenanten meins lieben vettern mathesen prueder sun ich meandel der swebl von tiemdorf vnd
ich hanns der graff von strazz. wir veriehen fuer vns vnd fuer all vnser erben vnd miterben und tuen chunt offenleich mit dem brieff allen den die den brieff lesent sehent oder hoerent
lesen die nve lebent vnd her nach chuenftig sind, das wir mit veraintem muet aller vnser erben guetleichen willen vnd gunst mit wolbedachtem muet vnd auch nach ratt vnserr nachsten
vnd pesten frewndt zu der czeit da wir es wol getuen mochten, verchauft haben vnsers rechten freyn aygens vnsern hoff gelegen dacz partschalich in rewdinkcher pharr vnd zwen
vnd dreizzikch wienner phennig gelts gelegen daselbs auf veberlent die in denselben hoff gehoerent vnd alles das. das dorczue gehoert es sei holcz wismat aekcher ze veld vnd ze dorff
es sei gestift oder vngestift versuecht oder vnversuecht wie so das genant vnd wa auch das gelegen ist, darinn nichts ausgenomen vnd hindan gesaczt, vnd ain viertail zehent auf dem
selben hoff vnd auf aller seiner zuegehoerung grozzen vnd chlainen ze veld vnd ze dorff das puerkrecht ist von dem erwirdigen geistleichen herren dem abpt des gotzhaws ze
sand marein zelle vnd dauon man im ierleich dient vier wienner phennig an sand michels tag ze puerkrecht vnd nicht mer. den vorgenanten hoff vnd alles das das darczue
gehoert mit sampt dem viertail zehent als vorbenant ist haben wir recht vnd redleich verchauft vnd geben mit allen den nueczen vnd rechten als wir das aygen in aygens gewer
vnd das puerkrecht in puerkrechts gewer herpracht haben vnd als es alles mit allter herkoemen ist vmb anderhalb hundert phunt vnd vmb fuemff phunt phennig alles gemainer
wienner mvenizz der wir gancz vnd gar verricht vnd gewert sein ze rechten tegen den erbern geistleihen herren dem ganczen conuent sannd goerigen goczhaws ze herczogenbuerg
vnd allen iren nachkoemen auf ir messe daselbs fuerbas ledigchleich vnd freyleich ze haben vnd allen iren frumen damit ze schaffen mit verchauffen verseczen schaffen machen
vnd geben wem sy wellent an alle irrung. wir sein auch mitsampt allen vnsern erben unverschaidenleich des vorgenanten hoffs vnd alles des das dorzue gehoert als vorbenant ist
mitsampt dem viertail zehent als auch vor verschrieben steet der egenanten geistleihen herren vnd aller irer nachkoemen rechter gewern vnd scherm fuer alle ansprach des aygen
als aygens recht ist des puerkrechts als puerkrechts recht ist vnd des landes recht ze oesterreich. waer awer das in an dem selben hoff vnd an aller seiner zuegehoerungen mit
sampt dem viertail zehent als vor begriffen ist mit recht icht abgieng oder ob in mit recht icht krieg vnd ansprach daran auferstuend von vns vnsern erben oder von dem das waer
was sy des mit recht schaden nement das suellen vnd wellen wir in alles ausrichten ablegen vnd widerchern an all ir mue vnd schaeden vnd suellen sy das haben datz vns
vnverschaidenlich vnd darczue dacz allem dem guet es sey eribguet oder varunt guet das wir haben gewinnen oder lazzen in dem land ze oesterreich oder wa wir es haben, da muegen
sy irr schaeden wol von bechoemen mit unserm guetleichen willen wir sein lembtig oder toed. vnd des ze verchunt. vnd einer ewigen bestetigung der oben geschriben sach so
geben wir ich niklas der puechler die czeit phleger dacz zayssenmawr vnd ich kathrey sein hawsfrawe vnd ich anna mathesen von headerstorff seligen tochter vnd ich
niklas der guetraiff des egenanten mathesen seligen prueder vnd ich larencz wildung des vorgenanten mathesen prueder sun vnd ich mendel der swebl von tiemdorff
vnd ich hanns der graff von strazz fuer vns vnd fuer all vnser erben vnd miterben den erbern geistleihen herren dem ganczen conuent sannd goerigen goczhaus
ze herczogenburg vnd allen iren nachkoemen den brief besigelten mit meins egenanten niklasen des puechler anhangundem insigel wann ich vorgenantew kathrey
sein hawsfrawe die czeit aigen insigl nicht gehabt hab verpint ich mich hinder meins lieben wirts niklas des puechler insigl alles das steat ze haben das vorgeschriben steet.
vnd wann ich vorgenante anna auch dieczeit nicht aigen insigl gehabt hab hab ich vleiczlichen gepeten meinen lieben vettern petern den hahenawer das er sein insigl an den
brieff gehangen hat im vnd seinen erben an schaden, daruender ich mich verpint mit meinen trewn angeuerd. alles das stet ze haben das vor geschriben ist vnd wann wir obgenant
ich niklas der guetraiff vnd ich larencz wildung ich mendel swebl vnd ich hanns der graff auch dieczeit nicht aigen insigill gehabt haben, haben wir vleizlichen gepeten
den erbern fridreihen den gueller dieczeit vnsern richter ze headerstorff das er sein insigill an den brieff gehangen hat im vnd allen seinen erben an schaden vnd darvon der wir
vns verpinden mit vnsern trewn an aydes stat vnd angeuerde alles das stet ze haben das vor oben geschriben steet. geben nach kristy gepuerd vierczehenhundert iar, darnach in
dem dritten iare an samcztag noch sannd michels tage. wir wilhalm vnd albrecht vettern, von gots gnaden herczogen ze oesterreich ze steyr ze kernden vnd ze krain
grauen ze tyrol etc. bekennen. daz wir den erbern gaistleichen, vnsern lieben andechtigen vnd getrewn.... dem
probst vnd dem conuent ze hertzogenburg von sundern gnaden vnd durch beswerung willen so sy mit vns
yetz leident die gnad getan haben vnd tuen auch wissentleich mit dem brief, daz sy zu herczogenburg in irem
schenkhaus genant der muelhofkeller alle iar sullen vnd mugen zwelf vas weins frey vnd an allen vngelt
verschenkchen vnd vertun wie in das fuegleich ist, doch vncz an vnser widerruffen. dauon emphelhen wir vnsern
getrewn.... vnsern vngeltern, daselbs ze herczogenburg, wer die sein gegenwuerttigen vnd kuenftigen vnd wellen
ernstleich, daz sy die egenanten klosterleutt zu hertzogenburg dabey lazzen gentzleich beleiben, vnd in von des
vngelts wegen dawider kain irrung noch beswerung tun in dhainen weg, doch vncz an vnser widerruffen als
dauor geschriben stet an geuerd. mit vrkunt dicz briefs. geben ze wienn an mittichen nach sand veyts
tag. nach kristi gepuerd vierczehenhundert iar. darnach in dem vierden iare. ich fridreich von walsse lanntmarschalch in oesterreich bekenn von der stozz wegen di da
gewesen sind zwischen dem erwirdigen geistleichen herrn dem brobst zu herczogburg vnd
dem conuent daselbs ains tails vnd dem erwirdigen geistleichen herrn dem abpt ze
sewsennstain vnd dem conuent daselbs dez andern von dez zehentz wegen so di egenanten herrn von
herczogburg habent wellen haben von den von sewsenstain von iren weynwachs wegenn
di si habent ze nusdorf pey holennburg gelegen daz si payd tail darvmb ir anwelt mit
vollem gewalt an irer stat habent her geschikcht der egenant brobst von herczogburg herrn
vlreichen techant daselbs vnd der egenant abpt von sewsenstain herrn hannsen pryor
daselbs di sind hewt für mich komen vnd habent dieselben ir stözz da vor mein vnd den
herrn ze payderseytt aygenleich fürgelegt vnd ze erkennen geben vnd auch ir brief so
sew ze payder seyt habent hörn lassen vnd dez do pey den herrn zu dem rechten beliben.
di habent in nach verhorung also ir payder fürlegung vnd ir payder brief zu dem rechten
erkannt seind der egenant her hanns sprech wie daz si nÿe mer ze zehent haben geben denn
von ainem dreyling einen ember wein vnd haben daz vnversprochenleich vil mer wenn
ir recht teg also herpracht vnd in solicher nücz vnd gwer inne gehabt alz daz danne
auch dieselben gwer ir brief bezeug vnd seind danne der egenant techant da wider sprech
wie daz si daz ierleich gemelt vnd irn ganczen zehent geuodert haben alz in den ander
lewt geben di daselbs weingaerten haben mugen si danne geweysen daz si daz vor meinen
genedigen herrn den herczogen oder vor den marschalhn di vor mein gewesen sind vor meinem
lieben prueder herrn ruedolfen von walsse hofmaister oder vor dem von dachsperg mit dem
rechten also getan haben dez schullen si geniessen mugen si dez aber nicht geweysen so schullen
sich di sewsenstainer ir nucz vnd gwer halten. mit vrkund dez briefs. geben ze wyenn
an suntag nach sand mertten tag anno quarto.
wir iohanns von gotes gnaden brobst sand joring gotzhaws ze herczogenburchk vergehen offenleich
mit dem brief allen den den er fuerkumpt dy nue lebent oder hernach kunftig werdent das wir mit
wolbedachtem muet gnad getan habenn vnser holden ainem merten ze duerrenpach vnd angnesen seinerr
hausfrawen vnd irenn paiden erben an ainem vnserem behawsten gut gelegen daselbs ze duerrenpach
das wir inn vnd iren paiden erben zw freym purchrecht geben haben mit allen denn rechten als
purchrechts recht ist in dem lannde ze oesterreich, dauon man vns alle jar ierleich diennen schol auf sand
michls tag zw rechtem purchrecht von erst von ainer wisen gelegen daselbs ze duerrenpach obberhalb
des prunns vnd von ainem akker gelegen daselbs acht phennig vnd awere von einem akkere gelegen daselbs
ze durrenpach an dem swaigpuechll vier phennig vnd von ainem garten daselbs der ee behawstz guet
gewesen ist vnd von ainem gertlein gelegen daselbs pey der rynn zwen phennig allso beschaidenlich das der
vorgenant mertt vnd angnes sein hawsfraw vnd ir baider erben mit dem vorgenanten purchrecht allen
iren frumen schaffen mugen mit uerseczen mit uerchauffen schaffen machen vnd geben wem sew wellent
an alle irrung vnd durich pesser sicherhait willen so gewen wir dem vorgenanten mertten vnd angnesen
seiner hawsfrawen vnd irenn paiden erben denn brief versigilt mit vnserm anhangundem insigill vnd
des ist zewg der erber jorig der parssenprunner dy zeit burggraff ze wolfstain mit seinem anhangundem
insigill denn wir vorgenanter johanns brobst ze herczogenburch vleizzichleich darumb gepeten haben
im vnd sein erben an schaden. geben nach christi gepurd virczehen hundert iar darnach inn dem fumften
iar des nachsten samstags nach sand philipps vnd sand iacobs tag der heiling zwelifpoten.
ich stephan der gewer vnd all mein erben wir veriehen vnd tun kunt offenleich mit dem brief allen lewten gegenwurtigen vnd kuenftigen die
nu lebent oder hernach kuemftig sindt daz wir mit wolbedachtem muet vnd nach rat vnd gunst vnserer nachsten frewnt zw der zeit do wir
es wol getun mochten vnd auch mit gruntherren hannden haben geben vnser wiesen gelegen oberhalb der muell vnder dem holcz zw
salapulka. do von man alle iar ierleich dient sechczehen wienner phennig zw purkrecht an sannd michels tag gen teracz in den
pharrhof vnd nicht mer. die selbn wiesen haben wir ewigkleich geben vnser lieben frawn goczhaus zw sallapulka zu ainem iartag vnd
zu gedechtnuczz mir vnd meiner vodern seln also wer pharrer do ist daz der selb pharrer alle iar ierleich den iartag fuerderleich begenn sol
des suntags uor sannd kathreynn tag oder des suntags dar nach des nachtz mit ainer vigili vnd des morgens mit ainem selampt mir
vnd aller meiner vodern seln zw hail vnd zw trost wer aber daz der vorgenant pharrer der die zeit pharrer ist den iartag nicht
beging als vor begriffen ist so soll der selb pharrer ain halb phunt phenning geben gen egenburg in das spitall an alles vercziehen
vnd darczu sol in halten vnser gnediger herre der brobst vnd daz conuent gemain zu herczogenburg. daz die oben geschriben sach
hinfuer ewigleich stet vnd vntzebrochen bleyb so geb ich vorgenanter stephan der gewer vnd alle mein erben dem erwirdigen geistleichen
herren dem brobst vnd dem ganczen conuent gemain zw hertzogenburg den brief besigelten mit des erbern allolten des
parssenprunner anhangunden insigell den wir vleyzzich leich darvmb gepeten haben vnd wir vns darunder verpinten an aydes stat an gever alles
daz stet zu halten daz vor geschriben stet wen wir die zeit aygens insigels nicht gehabt haben zu pesser sicherhait vnd zu ainem
warn gezewgnuczz haben wir auch vleyzzichleich gepeten den erbern wolfgangen den alather daz er der sach zewg sey mit seinem
anhangunden insigell in payden vnd allen irn erben an schaden. geben nach christi gepurt vierczehenhundert iar darnach in dem sextenn
iare an sannd laurentz tag.
ich erhart der chostel ze petzleinstorf zu den zeiten amptman des edeln herren achacien von kunrring herr ze seueld
vergich offenleich mit dem brief, das fuer mich chom do ich sas an desselben meins herren stat an offem gericht larencz
der chursner vnd chlagt mit vorsprechen an des erwirdigen geistleichen herren stat... des probsts von herczogenburg
der im die recht het aufgeben ze flust vnd ze gwin auf schefftleins des juden des walichs weingarten gelegen
an der durren wering des ain virtail ains jeuchs ist, ze negst hannsen weingarten des mosprunner vmb zwey
emer weins versezzens purkchrechts die dem egenanten seinem herren probst johannsen von herczogenburg darauf
versessen wern vnd die er nach seins briefs sag darauf hiet vnd klagt nach desselben briefs sag ze drein vierczehen
tegen nach des lanndes recht ze osterreich. als verr vncz das im mit frag vnd mit vrtail geviel ich solt dem vorgenanten
schefftlein dem juden ze wissen tun ob er den egenanten weingarten verantburten wolt vnd geschech darnach was ain recht
wer des tet ich im ze wissen als ich ze recht solt vnd nach dem selben ze wissen tun chom der vorgenant larencz der
chursner wider fuer mich do ich sas an offem gericht, aber der egenant schefftel der lud noch ander ymant von seinen
wegen der den vorgenanten weingarten verantburt hiet, chomen nicht, do pat der selb larencz fragen was nv recht
wer, do ward im mit frag vnd mit vrtail vervoligt vnd ertailt er solt mir mein recht geben das hat er getan
vnd solt ich in des vorgenanten weingartens an des obgenanten seins herren stat genczleich gewaltig machen, vnd an
die gwer seczen, das han ich auch getan, also das der selb sein herr probst johanns ze herczogenburg sol fürbas
denselben weingarten ledigkleich vnd freyleich haben vnd allen seinen frumen damit schaffen verchawffen verseczen
vnd geben wem er welle an allen irsal, vnd solt ich im des mein vrkund geben vnd daruber so gib ich im vnd
seinen nachkomen den brief ze einem waren vrkund der sach versigilten mit meinem anhangunden insigil. der
brief ist geben nach kristi gepurd virczehenhundert iar darnach in dem sibenten iar des negsten mitichens
vor dem heiligen oster tag.
wir leupolt von gotes gnaden herczog ze oesterreich, ze steyr, ze kernden vnd ze krain, graue ze tyrol etc. bekennen.
als wir vnsern getrewn lieben cachreisen den hadrer auf den nachstvergangen suntag quasimodogeniti zu dem vierden mal durch
gelimphens wilen fuer vns vnser herren vnd ret ze komen mit vnserm briue geladen haben als auf einen endtag, sich ze verantwurten
gen den ersamen gaistlichen, vnsern andechtigen.. dem probst vnd dem capitel zu herczogenburg von der vordrung vnd
zuspruech wegen so si zu im mainent zehaben von ettlicher zehende wegen aus ettweuil doerffern vmb drosendorf gelegen der
er sy entwert vnd dauon siben vnd sechczig mutt getraid genomen hiet, vnd aber der egenant hadrer auf den selben tag nicht komen
ist vnd in auch yemand von seinen wegen versprochen vnd verantwurt hat also haben vnser herren vnd ret die den doczemal
bey vns waren zu dem rechten erkant vnd gesprochen, seyd der egenant hadrer auf den vierden tag vnd als auf ainen endtag
geladen vnd darauf nicht komen weare vnd hiett in auch yemand mit vollen gewealten versprochen, der vorgenant probst vnd das
capitel zu herczogenburg hetten die egenanten ir vordrung vnd zuspruech gen in behebt vnd erlanget, vnd solden wir sy der egenanten zehend
nucz vnd gewer schaffen geseczet vnd seiner hab vnd gueter fuer die egenanten siben vnd sechzig mutt getrayd, so er in ab den egenanten
zehenden genomen vnd genossen hiett in geantwurt werden, vnd dabey vestiklich halten vnd schirmen zu dem rechten als lange
vncz daz si daruber von im oder seinen erben vnklaghaft gemacht werden, vngeuerlich. mit vrkund dicz briefs. geben ze wienn
mittichen nach dem suntag quasimodogeniti. nach christs gepurde vierczehenhundert iar darnach in dem sibenden iare.
ich aram jud muscheins sun von gran mein hausfraw vnd all vnser erben wir veriehen vnd tuen kundt offenleich
mit dem brief allen lewten gegenburtigen vnd kuenftigen von des lehens wegen das gelegen ist zue oberndorf vnd gewesen ist fridleins
pinter daselbs vnd das mir verstanden ist von ym das hab ich abzeloesen geben den erwirdigen gaystleichen herren dem connuentt
zue herczogenburg vnd des diezeit amptman gewesen ist der erber gaystlich herr her erhart der ffrel auf ir oblay
vmb ainn gelt des wir gancz vnd gar bericht vnd beczalt sein ffuerbas mit dem vorgenanten lehen muegen die vorgenanten
gaystleichen herrn allen iren frum damit schaffen wye in das aller pest fuegt ich vorgenanter aram jud mein hausfraw vnd all
vnser erben sagen das vorgenant guet ledig vnd las das wir darzue nymermer ze sprechen haben nach sullen weder
wenig nach vil wir sein lembtig oder tad. vnd des zue ainer verkundt geben wir ich vorgenanter aram der jud mein
hausfraw vnd all vnser erben den egenanten erwirdigen gaystleichen herrn dem conuentt zue herczogenburg den brief besigelten
mit des erbern andren des chunter diezeit juden richter zue herczogenburg anhangunden insigel den wir daruber vleyzzickleich
gepeten haben vnd darunder wir vns verpinden mit vnsern trewn an aydes stat vnd angeuer alles das stet zu haben das
vor oben an dem brief geschriben stet. wann wir diezeit aygen insigel nicht gehabt haben so haben wir dazue vleyzzikleich
gepeten den erbern vlreichen den lyst purger daselbs das er der sach zeuge ist mit seinem anhangunden insigeln in baiden
vnd allen iren erben an schaden geben nach christi gepuerd vierczehenhundert jar vnd darnach in dem sybenten jar an mitichen
nach sannd alexii tag.
wir iohanns von gots gnaden des heiligen romischen reichs burggraue ze maidburg vnd graue ze hardegk
bekennen. das wir durich vnsers getrewn lieben hannsen des frels vleissiger pet willen vnd durich
andacht fuemf schilling wienner phenning gelts ze chelestorff auf vberlendt vnd das holcz pey der
grass mit iren zugehorungen, daz weylent hannsen des newnhofer gewesen ist vnd daz der egenant
frel vor von vns ze lehen gehabt hat vnd fürbas zu der kirichen gen rewdning zu aim ewigen
iartag maynt ze geben zu der selben kirichen genczleich geaygent haben mit kraft dicz briefs
bey derselben kirichen in aygens rechten ewikleich ze beleiben als anndre aygne gueter die darczue
gehorent vnd als aygens vnd lannds ze osterreich recht ist an geuer. mit vrkunt dicz briefs
besigilt mit vnserm anhangunden insigill. geben ze krembs nach kristi gepurd
vierzehenhundert iar darnach in dem achten iare an mittichen vor dem heiligen pfingstag.
ich niclas der dristell vergich offenleich mit dem briff fuer mich vnd all mein erben vnd miterben vnuerschaidenleich vnd tue
chund allen lewten gegenburtigen vnd chunftigen vmb alle de zuspruch mizhelung vnd voderung so ich von meinen
wegen, meiner erben vnd miterben gehabt hab hintz den erbirdigen geistleichen herren herren johannsen brobst zu gorigen
goczhaus zu hertzogenburg vnd dem gantzen capitell daselbs von ains hofs wegen der gelegen ist ze portschalich in reidniker
pharr der weiland gewesen ist niclas des puechler kathrein seiner hausfrawn vnd anna mathesen von haederstorff seligen tochter
mit aller seiner zuegehoerung ze veld vnd ze dorff nichtz darinn hindan gesatzt vnd fuer de selben zuespruch vnd vodrung, vns de
vorgenanten herren ein beraite sum geltz gegeben habent doran vns wol genuegt hat vnd der wir gancz vnd gar von in betzallt sein
warden, vnd muegen vnd schullen mit dem eegenanten hoff vnd mit aller seiner zuegehoerung allen iren frum schaffen niezzen nuczen
verseczen verchawfen geben oder machen wem si wellen an allen irsall wie in daz allerpesst chumpt vnd fugt mit vnserm guetleichen willn
wan wir vns des vorgenanten hoffs mit seiner zuegehoerung genczleich verczeichen mit chraft des brifs vnd hinfuer hintz dem eegenanten
herren herren johannsen dem brobst zu hertzogenburg dem gantzen capitell vnd allen iren gueth de zu demselben gotzhaus gehoerent chain
zuspruch voderung nymmer haben schulln noch welln vmb vil nach vmb wenig weder mit recht noch an recht in chainerlay weis noch
nimand von vnsern wegen wer awer daz wir des nicht staet hilden vnd daz vbertreten mit red oder mit werich wy sich daz von vnsern wegen erhub
so schulln wir dem der de zeit landmarschalich ist in osterreich leibs vnd guts verfallen sein an alle genad vnd rechtens darczue, vnd schulln wir
auch vmb de vorgeschriben puent vnd sach alle chain freyung nach rettung in chainer herrschafft nicht enhaben noch geniezzen inner landes
noch auzzerlands wo wir hinchoemen mit warem vrkund dez briffs den ich vorgenanter niclas dristell gib fuer mich all mein erben vnd
miterben vnuerschaidenleich den vorgenanten erwirdigen geistleichen herren herren johannsen brobst zu herczogenburg vnd dem ganczen capitell
daselbs vnd wann ich vorgenanter niclas dristell de zeit nicht aigen insigil enhab so hab ich fleizzichleich gepeten den erbern edlen
meinen lieben herren herren lewpolten von waehing daz er den brieff an meiner stat mit seinem anhangunden insigell bestaett hat vnd zu ainer
pessern sicherhait so hab ich fleizzleich gepeten den erbern johannsen den aigner de zeit phleger zu dem sitzenperig daz er der sach
gezeug ist mit seinem anhangunden insigell in paiden an schaden vnd irn erben vnd dar vnder ich mich vnd fuer all mein erben vnd
mit erben verpind an aydes stat alles das stet ze haben alls oben an dem briff geschriben stet. geben nach cristi gepurd vierczehenhundert
iar darnach in dem dreuczehenten iar an dem sunnbennt obent.
ich leb goczenstorffer dye zeyt purkgraff awf dem haws ze nusdorff vnd ich angnes sein hausfraw vnd mit vns all vnsere erben wir
vergehen vnd tuen chund offenbar mit dem prieff allen den dye in sechent horent vnd lesent das wir wir mit wolbedachtem muet mit gesampter
hand vnd awch mit gunst wissen vnd veraintem guetem rat vnd weysung aller vnser nachsten erben vnd frewndt zder zeyt vnd wiers
mit recht wol getuen machten recht vnd redleych haben ze chawffen geben stephlein dem pair vnd frawn elspeten seyner hawsfrawn
vnd allen irn payder erben vnser haws gelegen ze nusdorff ze nachst pey der padstubn do von man ierleych dint an sand
michhelstag vier wyenner phennig awf sand johanns alter vnd ist ze lechen von eym jesleychen pharrer da selbs vnd ayn garten
gelegen pey dem obgenanten haws der do ze lechen ist von eym jesleychen purkgraffen oder wer des hawzz gewaltig ist da von man
jerleych dint an sand michhelstag acht vnd czwaynczk phennig in das hawz ze nusdorff vnd dint awch nicht mer also haben
wir das obgenant haws vnd den garten ze chawffen geben stephlein dem payr frawn elspeten seiner hawsfrawn vnd all irn paydn
erben vmb acht phunt wyenner phennig vnd vmb ayn guldein der wir von in gancz vnd gar awzgericht vnd beczalt sayn
zu rechten teagen an all scheaden vnd schullen sew hinfür mit dem selbigen haws vnd garten allen iern frvm schaffen nyessen
vnd nuczen verchawffen verseczen schaffen machen geben wem sy wellent vnd alles damit tuen vnd handeln das in aller pest fugt
vnd wolgeuelt an allew irrung vnd hindernuzz vnd seyn awch wir obgenanten ich leb goczensdorffer dye zeyt phleger awf
dem hawz ze nusdorff vnd ich angnes seyn hawsfraw mit sampt all vnsern erben vnuerschaydenlaych des vorgenanten hawsz
vnd garten recht gewer vnd scherm für all ansprach als purchrecht ist vnd des landes recht in osterreich. ob aber
geschech das in furbas an dem vorgenanten haws vnd garten mit recht icht abgieng oder ob in mit recht icht chrieg oder ansprach
aufstuend von wem das waer von christen oder von juden was se des dann schaden nement das schullen wir in dan alles awsrichten
vnd widerchern an allen iern schaden vnd sy schullen awch das haben awf vns vnd vnsern erben vnverschaydenleych vnd auf
allem vnserm guet das wir haben in dem land ze oesterreich oder wo wir es haben es sey erbguet oder varntguet wye das genant
ist wir seyn lemptig oder tod vnd das der chawf fuerbas stet vnd vnczebrochen beleyb so gib ich leb goczensdorffer fuer mich
vnd all meyn erben stephleyn dem payr vnd frawn elspeten seyner hawsfrawn vnd allen irn payder erben den offen prieff versigilten
mit meynem anhangunden insigel vnd durich pesser sicherhayt willen haben wir awch vleyzzleych gepeten den erberen
hansen an dem newnhoff das er der sach zewg ist mit seynem anhangunden insigel im vnd sein erben an schaden vnd das
ist geschechen so man zalt nach christi gepurd vierczehenhundert jar vnd in dem vierczehenten jar an sand erhartz tag
des heyligen pischolff.
ich peter im garten vnd ich katrey sein hausfraw vnd wir mert, gorig, hanns vnd anna seinew chinder ich peter hoeldell vnd ich gedraut sein hausfraw
vnd wir vlreich, lienhart, erhart, hanns, elizabeth vnd katrey seine chinder, ich peter muschenrigell vnd ich margareth sein hausfraw, ich hanns sein sun vnd ich vlreich
petreins des muschenrigels aydem vnd wir elizabeth anna dorothea petreins des muschenrigels toechter ich lienhart der nuezzer vnd ich margret sein hausfraw vnd ich katrey sein
tochter, wir veriehen offenleich mit dem briff vnd tun chund allen lewten gegenbuertigen vnd kuenftigen daz de erbirdigen geistleichen herren her johanns brobst sand gorigen gotzhaus
dacz hertzogenburg vnd der gantz conuent daselbs vns... vnser leb vnseleiben allen de da oben genant sin lassen habent in bestand weisz vnd kauft vier jeuch weinbachsch
gelegen ze inzesdorff niderthalb ze nachst pey der alten k... weingarten, der ich vorgenanter peter im garten mit meiner hausfrawn vnd chinden de vorgenant sind ein jeuch hab
vnd der ich vorgenanter peter holdell mit meiner egenanten hausfrawn vnd kinden daz ander han vnd ich peter muschenrigel mit meiner hausfraw aydem vnd kinden daz dritt han vnd ich
lienhart nuzzer mit meiner obgenanten hausfraw vnd mit meiner tochter daz vierd, also daz wir denselben weingarten getailt haben in vier tail yedem tail ain jeuch in solcher mazz daz wir
den selben weingarten halden schullen mit guetem mittern paw, also beschaidenleich daz wir an all ir mue den selben weingarten in ain prezz lesen in zwain tagen nacheinander vnd
den vorgenanten herrn den dritten emmer aus dem selben weingarten pey der prezz geben den sy vessen in ir vas wir schullen auch den vorgenanten weingarten nicht lesen noch pey
der prezz tailen, ez sey dann der obgenanten herrn anwallt vnd pot dapey, wir schulln auch den pressern vnd andern aribaittern chosst licht vnd lon geben ausgenomen de trager
den sy lonen schulln von irem tail wir schulln auch zehenden von vnserm tail vnd de herren von dem iren wir haben auch vrey wal von irem guetleichen willen den weingarten
ze versetzen ze verchauffen vnd nicht anders den mit den rechten de wir daran haben, aynem gleichen man der den herren fuegleich sey vnd daz schol geschehen mit der herren willen
vnd mit irr hant, wir schullen auch den vorgenanten weingarten in rechten guten paw halden, mit mist, mit stekhen, mit gruben vnd mit anderm paw daz darczue gehoert. tetn
wir des nicht vnd daz sy daz mit den gnachpawrn vnd andern paulewten betzeugen so schulln sy vns mit vnserm guetleichen willen mit vnserm tail in dem lesen pey der prezz
phenden vnd schullen wir dan von vnsern rechten geuallen sein recht sam ob wir tod wearen auch ist mer ze merkhen wan daz ist daz der leczt leib vnder den
vorgenanten vierlay leiben mit dem tod von der welt schaidet vnd ob er daz erst paw in dem weingarten volpracht hat, so schol vnd mag er de nucz des selben iares
in dem lesen geschaffen wem er wil also daz dem weingarten an dem andern paw vntz hinwider zu dem lesen nicht verczogen werd vnd schol fuerbaz der weingarten
dem gotzhaus vnd den vorgenanten herren zu herczogenburg ledig vnd loz sein an allen krieg vnd widerred, daz loben wir in alles mit vnsern trewn stet ze halden
an geverd vnd daz de oben geschriben sach also stet vnd vnczebrochen beleib, dar vber so gib ich obgenanter peter im garten vnd ich katrey sein hausfraw
vnd wir, mert, gorig, hanns vnd anna seinew chinder vnd ich peter holdell vnd ich gedraut sein hausfraw vnd wir ulreich lenhart gerhart hanns
muschenrigells aydem vund wir elisabeth anna dorothea petreins des muschenrigells chinder, vnd ich obgenanter lienhart der nuezzer mit meiner obgenanten
hausfrawn vnd mit meiner egenanten tochter, den obgenanten erbirdigen geistleichen herren herren johannsen brobst sand gorigen gotzhaus dacz herczogenburg
vnd dem gantzen conuent daselbs den offenn briff besigelten vnd bebarten mit des erbern wolfgangs des schauchinger anhangundem insigel den wir
all darvmb vleyzzichleich gepeten haben wann wir nicht aygen insigell gehabt haben, darunder wir vns auch verpinden mit vnsern trewn an aydes
stat alles daz zv volfüren daz oben an dem briff geschriben ist im vnd allen seinen erben an schaden, vnd zv pezzerr sicherhait haben wir auch vleizzich
gepeten de erbern veiten den grawl gesessen ze intzesdorff vnd vlreichen den list mitpuerger ze herczogenburg daz si payd der obgeschriben sach zeug
sind mit iren anhangunden insigeln in vnd allen iren erben an schaden gebn nach cristi gepurd vierczehenhundert iar dar nach in dem vierczehenden
iar an sand lucie tag der heiligen junkhfrawn.
ich hanns der raewzz gesessen zw reichersdarff vnd ich margarecht sein hawsfraw, wir veriechen fuer vns vnd fuer all vnser erben vnd tuen chund offenleich mit dem brieff
allen den dy yn sehent oder horen lesen dy nw lebent oder her nach chumftig sind, das wier mit aller unser eriben guetleichen willen vnd gunst mit wolbedachtem muet
vnd auch rat vnser nachsten vnd pesten frewnt zw der zeyt do wir es mit recht wol getuen mochten recht vnd redleich verchawft haben vnsern weingarten gelegen ze
reichersdarff genant der lindgraben, vnd ist gelegen zw nachst niclasen des turner von sand andre weingarten, da van man ierleich dint ze purchrecht an sand
michels tag czwen phennig wyenner geltz, dem erbern micheln dem fleming dy zeyt gesessen ze goczesdarff vnd nicht mer vnd haben inn zw chawffen geben den
erwirdigen geystleichen herren herrn johannsen dye zeyt brobst zw herczogenburkch vnd dem ganczen capitl da selbs auf ir oblay vmb vier vnd dreyzig phunt wyenner
phennig der wir gancz vnd gar verricht gewert sein worden ze rechten tegen an allen vnsern schaden sy mugen auch den vorgenanten weingarten fuerbas vnd alles
das dauan bekomen mag ledichleich vnd freyleich inne halden vnd allen iren frum damit schaffen mit versetzen mit verchawffen schaffen machen vnd geben wem
sy wellent an allew irrung. wir seinn auch vmb ir recht gewer scherm vnd fuerstand fuer all ansprach als purkhrechtcz recht ist ym lannt ze osterreich. gyeng
in awer dar an icht ab mit recht oder ob yn mit recht icht krieg inuell vnd ansprach daran auferstuend von vns oder vnsren erben oder uan wem das wer
was sy des mit recht schaden nement wye der schad wenant wuerd chaynen schaden ausgenomen den ir ayner pey seinen trewn vnbesworn vnd an allew
andrew weberung gesprechen mag den selben schaden allen schullen vnd wellen wir im gancz vnd gar ablegen ausrichten vnd widercheren an all ier mue nd schaden
vnd schullen sy das haben daz vns vnd vnseren eriben vnuwerschaydenleich vnd darzwe dacz allem vnsrem guet es sey eribguet oder varundguet das wir haben oder gewinnen
in dem lannt ze osterreich oder wo wier es haben da van sy ierr scheden wekomen schullen vnd mugen, das ist alles mit unserm guetleichen willen an allew widerred
vnd loben in auch das gancz staett ze halden mit vnsern trewn an aydes stat vnd an alles geverde wier seinn lebentig oder tod. vnd ze vrchunt vnd einer ebigen
westetigung der oben geschriben sach geben wir ich oben geschribener hanns raewzz vnd ich margarecht sein hawsfraw fuer vns vnd all vnser erben vnd mit
erben den obgenanten erwirdigen geistleichen herren dem bropst ze herczogenburkch vnd dem ganczen capitl daselbs den brieff wesigelt vnd westet mit des
grunt insigl des erbern micheln des flemings anhangunden insigel vnd zw einer pessern sicherhait hab wir auch wleyzzich gepeten dye erbern, gorigen
den parsenprunner, vnd veytn den ffrael das sy der sach getzewgn sind mit jrn anhangunden insigeln in vnd irn erben an schedn. geben nach christi gepurd
vierczehen hundert iar darnach in dem sechczehenden iar des nachsten phincztags nach sand andre tag.
ich lewtel die tzeit des edeln meines genedigen herren hern otten von meissaw obristem marschalich vnd obristem
schenkchen in osterreich richter zu dem reicharts vnd ich anna weygleins des ambtmans tochter von oed verjehen
mit dem brief allen lewten gegenwurttigen vnd kunfftigen für vns vnd vnser erben als vns der erwirdig her
iohanns probst sand jorgen gotzhaws zu hertzogenburkch vnd der gancz conuent daselbs durich pet willen des
vorgenanten vnsers genedigen herren von meissaw vns auf vnser baider lebtag vnd nicht lenger geben haben allen
iren zehent grassen vnd klainen den sy haben zu dem reicharts in sollicher beschaiden das wir in dieselben vnser
baider lebteg jerleich dauon rayhen dienen vnd geben sullen in iren kasten gen sallapulka vir metzen korn vnd
vir metzen habern anvertziehen acht tag uor sand michels tag oder acht tag hin nach es bejear oder nicht oder
ob wir des nicht teaten das dann der brief so sie vns darumb haben geben tod sein sol vnd hinfür dheinen zuspruch
hintz dem vorbenanten zehente haben sunder sew verlazen wer in darczu fugt vnd auch in den vorbenanten zehent
nach vnser baider lebteag ledig vnd frey sein an all zuspruch, vnd der brief so sic vns darumb haben geben gentzleich
tod vnd das wir auch den egenanten zehent weder versetzen noch verkawffen noch zu dheiner frembden hant pringen
noch versetzen an iren willen oder ob wir des nicht teten das dann derselb brif gancz ledig vnd tod sey als uor geschriben
stet vnd das geloben also alles ich vorgenanter lewtel richter zum reicharts vnd ich anna des ambtmans tochter
von oed zu halten vnd in dheinen wegen zu vberfarn mit vnsern guten trewn angeverd vnd das die handlung also staett
vnd vntzebrochen beleib geben wir in den brief versigelten mit des obgenanten vnsers gnedigen herren von meissaw vnd der
stat zu hörn angehangen insigeln die wir mit fleiss darumb haben gepeten das sic ir insigel an vnser stat an den brief
gehangen haben vnd darunder wir vns verpinden alles das mit vnsern guten trewn stett ze haben vnd gentzleich zu volfueren an
geuerd was an dem brief geschriben stet wann wir selber nicht aigen insigel haben, in an schaden. der brief ist geben
nach krissts gepurd virtzehenhundert iar darnach in dem sechczehenten iar an sand merten tag.
ich alolt parsenprwnner vergich fuer mich mein hawsfrawn vnd alle mein erben vnd tuen kund offenleich mit dem
brief allen lewten gegenburttigen vnd kuenftigen das ich mit wolbedachtem mut zw dertzeit da ich es woll getun mocht
recht vnd redleich verkchaufft hab das gut genant der see, gelegen pey dem champ gegen des zagels mul vber gelegen
mit aller zwgehorung vnd mit sampt den zwelif schilling gelts so man von alter dauon gedint hat vnd allen andern
eren vnd rechten, als es dann damit von allter herkomen ist den erwirdigen herrn hern hannsen dem parssenprwnner
dietzeit brobst zw hertzogenburgkch vnd dem connuent daselben vmb funff vnd sibentzig pfunt wienner pfennig der
ich gantz vnd gar ausgericht vnd gewert pin an schaden darumb sullen vnd mugen sy das vorgenant gut mit seiner zuegehorung
von vns nwn hinfürbas ledikchleich vnd freileich innegehaben nutzen vnd nyzzen vnd allen irn frumben
vnd nutz damit geschaffen mit versetzen verkauffen schaffen geben vnd machen wem sy wellent wie in das aller pest
kumbt vnd woll fuegt an menikchleichs irrung vnd widerred vnd pin auch ich vorgenanter alolt parssenprwnner vnd
alle mein erben des egenanten gut mit seiner zwgehorung ir recht gewer fuerstand vnd schermb fuer alle ansprach als
purkchrechts scherms recht ist in osterreich ging in aber daran icht ab oder stuend in icht krieg oder ansprach daran auf
mit dem rechten von wem das wer was sy des schaden nement denselben schaden krieg vnd ansprach sullen vnd wellen
wir in allen ausrichten vnd gantzleich widerkchern an alle widerred vnd sullen sy das haben auf vns vnd vnverschaidenleich
auf allem dem gut das wir inndert haben oder gewinnen inner vnd ausser lanndes es sey eribgut oder varundgut versucht
vnd vnversucht wo sy darauf weisent oder zaigent da mogen sy sich sein so vil vnderwinden an fuerbot an klag vnd
an alles berechten vnd doch mit gerichts poten so lanng vnd als verr vntzn in von vns alles das ausgerichtt vnd
gehallden wirdet das hievor auf dem brief geschriben stet wir sein lemptig oder tod vnd des zw vrkund gib ich in
den brief besiglten mit mein obgenanten alollten des parssenprwnner aigen anhanngundem insigel vnd mit der erbern
meiner lieben frewndt gorigen des parssenprwnner hannsen des gerestorffer eppen des veyrtager anhangunden
insigeln die ich darvmb vleizzleich gepeten hab das sy der sach geczeug sind in vnd irn erben an schaden. der brief
ist geben nach krissti gepuerd virtzechenhundert iar darnach in dem sechczechenten iar am nachsten monntag vor sand
symons vnd sannd judas tag.
ich michel der oberhaimer vnd ich kathrey sein hausfraw weylent hannsen dez sintzendorffer seligen tochter vergehen fuer vns vnd
vnverschaidenleich für all vnser erben vnd tun kunt offenleich mit dem briff allen den die in ansehent horent oder lesent, daz wir wolbetrachtichleich
vnd zw der tzeit do wir daz rechtleich wolgetun mochten recht vnd redleich gegeben haben vnd geben auch wissentleich in chrafft
des gegenbuertigen brifs ain phunt geltz wyenner phennig auf vnserm hoff gelegen in der aw zwischen herczogenburg vnd sand andre der vnser
vreys aygen ist dem heyligen herren sand gorigen zw dem gotzhaus zw herczogenburgkh den chorherren daselbs in ir oblay, also daz sy nue
fuerbaz ewichleich ze hillff vnd ze trost allen gelaubigen selen, vnd sunder vnserer liben swiger vnd mueter frawn margarethen weylent
albrechten des newnhofer tachter vnd vnsers liben sweher vnd vater hannsen des sintzendorffer seligen hausfraw vnd allen newnhofern allen
sintzendorffern allen oberhaimern oder wer aus den geslechten verschaiden sey, einen ewigen iartag haben vnd volfueren schullen jerleich
an sand erasm abent ein grosse vigili mit irr zwghoerung vnd nach der vigili ein vmgang auf der newnhofer begrebnuzz, an sand
erasm tag ein gesungens selampt vnd waz man mesz gehaben mag nach der herren gewissen, vnd auch pitten vmb die obgenanten sy seinen
lebentig oder tod alls ez sust gewondleich ist ich obgenanter michel oberhaimer vnd ich kathrey sein hausfraw geben dem vorgenanten lieben
herren sand gorigen vnd den chorherren daselbs daz vorgenant phunt geltz auf vnserm vorgenanten hoff aus vnserm nucz vnd gewer in iren
nucz vnd gewer mit allen den eren vnd rechten alls dann durich recht dartzw gehort vnd sein auch des ir gewer vnd fuerstand fuer alle
rechtleiche ansprach wo oder wann in dez not vnd duerfft geschieht, nach lanndes recht in oesterreich, vnd gieng in fuerbaz an der gewerschafft
icht ab, oder ob daz benannt phunt geltz von versawmnuzz wegen vnserr oder vnserer erben oder nachkomen nicht geben wuerd, allso daz der
vorgenant gotzdinst geleg vnd nicht jerleich volfuert wuerd so haben die vorgenanten herren vrey wal mit hilff irs vogts des benanten
phunt geltz ze bekomen auf dem oder anderm vnserm guet wo wir daz haben in dem lannd ze oesterreich wy in das allerpesten fueg und
ist allso daz der vorgenant gotzdinst begangen vnd volfuert werd, vnd schullen sy darvmb von vns vnsern erben vnd nachkomen chain
beswerung nicht haben an geverd. ez ist auch ze merken neamleich, ob wir, vnser erben wollten den benanten hoff verchauffen daz
schollen wir tun mit ausgenomen warten dez benanten phunt geltz vnd daz daz dem benanten gotzhaus ze herczogenburgkh den chorherren
daselbs beleibleich vnd vnuertan beleib, geschaech awer des nicht, so haben die vorbenanten herren daz wal widertzesprechen vnd vnderchomen
an irrung vnser vnd aller vnser erben wir seinen lebentig oder tod. vnd des ze vrkund, gib ich obgenanter michel oberhaimer vnd
ich kathrey sein hausfraw dem vorgenanten gotzhaus zu hertzogenburgkh den korherren daselbs den gegenburtigen briff besiglten vnd
wol bestaett mit mein selbs micheln des oberhaimer anhangundem insigell dartzu hab ich vleizzich gepeten dew edlen vnd lib swaeger
vnd vetern gorigen den parsennpruner, vnd wolfgangen den schawhinger, daz sy der obgenanten geschrifft geczeugt habent mit iren anhangunden
insigelln in payden vnd alln iren erben an schaden, darvnder ich mich vorgenantew fraw kathrey vnd all mein erben verpinden alles
daz war vnd stet ze halden daz an dem briff geschriben stet. geben nach cristi gepurd vierczehenhundert iar darnach in dem sechtzehendem
iar am montag nach letare jerusalem.
ich marichart der fleischakher gesessen ze reichersdorff vnd ich wendel sein hausfraw wir veriehen fuer vns vnd fuer all vnser eriben vnd tuen kunt offenleich
mit dem briff allen lewten gegenbuertigen vnd chunftigen, daz wir mit vnser erben guetleichem willen vnd gynst mit wolbedachten muet vnd auch
nach rat vnsern nachsten vnd pesten frewnt zu der tzeit do wir das wol getuen mochten recht vnd redleich verchaufft haben vnsern weingarten gelegen ze
reichersdorff in dem lindgraben ze nachst niclasen des turner von sand andre weingarten, da von man jerleich dint ze purkrecht an sand michels tag
zwen phennig geltz dem erbern micheln dem flaeming, die czeit gesessen ze goetzesdorff vnd nicht mer vnd haben in zechauffen gegeben den erbirdigen
geistleichen herren herren johannsen brobst zw sand gorigen goczhaus datz herczogenburg vnd dem conuent daselbs auf ir oblay vmb sieben vnd
dreyzig phunt wienner phennig der wir gancz vnd gar verricht vnd gewert sein ze rechten an allen vnsern schaden also daz sy muegen den vorgenanten
weingarten furbas mit alle die vnd davon bekomen mag ledichleich vnd freyleich inn halden vnd allen wen frum damit schaffen mit versetzen
verchauffen, schaffen, machen vnd geben wem sy wellen an alle irrung wir sein auch darumb ir rechter gewer, scherm vnd fuerstand fuer all ansprach
als purchrechts recht ist in dem lande ze oesterreich. gieng in awer dar an icht ab mit recht oder ob in mit recht icht krieg invell vnd ansprach
daran auferstund von vns vnsern erben oder von wem daz wer was sy des mit recht schaden nement wye der schad benant wuerd chamen schaden
ausgenomen den selben schaden allen schullen vnd wellen wir in gantz ablegen ausrichten vnd widercheren an all ir mue vnd schaden vnd
schullen sy daz haben datz vnd vnsern eriben vnverschaidenleich vnd dartzuo datz allem vnserm guet, es sey eribuet oder varundguet daz wir haben oder
gewinnen in dem lannd ze oesterreich oder wo wir es haben da von sy irr schaden bekomen schullen vnd muegen, daz ist alls mit vnserm gutleichem
willen vnd loben in daz auch gantz staet zehalden mit vnsern trewn an aydes stat vnd an alls geverde wir sein lebentig oder tod vnd des ze vrkund
geben wir ich obgenanter marichart der fleischakher vnd ich wendel sein hausfraw fuer vns vnd all vnser erben vnd mit erben den obgenanten erbirdigen
geistleichen herren dem brobst zw sannd gorigen gotzhaws zw herczogenburgkh vnd den gantzen conuent daselbs den briff besigelten vnd bestaett
mit gruntherren insigl des erbern michels des flaeming anhangundem insigl vnd zw pesserer sicherhait haben wir auch vleizzich gepeten die erbern
gorigen den parsenprunner vnd veiten den ffraell daz sy der sach geczeugen sint mit iren anhangunden insigeln in vnd iren eriben an schaden. geben
nach cristi gepurd vierczehenhundert iar darnach in dem swbentzehenden iar an sannd erharts tag.
ich niklas der seebegkch vergich fuer mich vnd mein erben vnd tuen chund
allen den die den brieff lesent oder horent lesen die nue lebent vnd hernach
chuenftig sind das ich mit guetem willen vnd mit wolbedachtem muet zv der
zeit do ich es wol getuen macht vnd mit handen des erbern weisen ruedolffs
des angerfelder zv den zeiten burgermaister vnd muntzmaister vnd des rats
gemain der stat ze wienn recht vnd redleich verchaufft vnd geben hab mein
haus gelegen in sant iohannstrass ze wienn zenegst dem fleischhoff vnd das
gezimer daselbs mit allen den gmaechen vnd rechten die darzue gehoerent ze
negst dem haus das weillent leupoltz des pelndorffer gebesen ist vnd mit
allen den nueczen vnd rechten als das genant haus vnd das gezimer
vnversprochenleich von alter in purgkrechts gewer herchoemen ist vnd in dem
rechte als hernach geschriben stet vmb dreuhundert phunt wienner phennig der
ich gantz vnd gar verricht vnd gewert pin dem erbirdigen herrn herrn
johannsen brobst ze herczogenburg dem conuent gemain daselbs vnd iren
nachkomen also das sy das vorgenant haus vnd gezimer sollen fuerbas
ledigklichen vnd vreylichen innhaben vnd allen iren frumen damit schaffen
verchauffen verseczen vnd geben wem sy wellent an allen irsal mit der
beschaidenhait was der vorgenant erbirdig herr der brobst ze herczogenburg
der conuent daselbs vnd ire nachkomen in die gemech des egenanten zimers von weilent des eegenanten leupoltz des pellendorffer hoff liecht haben wellen
die sollen sy haben mit ligunden venstern vnd sol man die selben liecht von
dem egenanten hoff mit nichtz weren noch verpawen vnd sollen auch sy vnd ir
nachkoemen an das egenant zimer vnd alle gemach vnden vnd oben nichtz mer
zimern noch pawen an alles geverd vnd auch also das sy vnd auch alle die die
das vorgenant haus vnd das zimer vnd das alles das darczue gehoert innhabent
vnd pesiczent mit der eegenanten stat ze wienn darvon leiden sollen als ander
mitburger daselbs vnd zue ainer pessern sicherhait so setz ich mich
vorgenanter niclas der seebegkch mit sampt meinen erben vnverschaidenleich veber das egenant haus vnd das gezimer vnd veber alle de vnd darczue gehoert
dem genanten erbirdigen herrn herrn johannsen dem brobst dem conuent vnd
ieren nachkoemen als vorgeschriben stet ze rechtem gbern vnd scherm fuer alle
ansprach.... vnd das der kauff fuerbas also staet vnd vnczebrochen peleib
darvber so gib ich in den brieff ze ainem waren vrkund vnd ebiger vestenung
der sach versigelten mit mein obgenanten niklas des seebegkchen insigel vnd
mit der stat grunt insigel ze wienn das der rat der stat daselbs zue merer
pesteatigung der vorgeschriben sach durich meiner vleizziger pet willen an
den brieff gehangen hat. der geben ist ze wienn nach cristi gepuerd
vierczehenhundert iar vnd darnach in dem sibenczehenten jar des nagsten
samtztags nach sand scholastica tag der heiligen jungkhfrawn.
ich andre von oetzesdorff vnd ich dorothea sein hausfraw, wir veriehen fuer vns vnd all vnser eriben vnd miteriben vnd tun
kund offenleich mit dem briff allen laewten gegenburtigen vnd kuenftigen, daz wir mit aller vnser eriben guetleichem willen
vnd zw der tzeit wo wir es wol getun mochten recht vnd redleich verchaufft haben vnser holcz daz genant ist der hohenperig
vnd stozzt an des probst holcz von sand andre ainhalb vnd anderhalb an das krieg holcz, da von man ierleich dint an sand
michelstag vierczig phennig wienner muniz den geistleichen herren den chorhernn datz hertzogenburg auf ir oblay vnd nicht
mer, vnd haben ez ze chauffen geben dem erbern. veiten dem ffraell ffrawn elen seiner hausfrawn vnd iren paider eriben vmb ain
solich summ geltz daran vns wol genuegt hat vnd der wir auch betzalt sein ze rechten tagen an all vnser mue vnd schaden, also daz
sy nue fuerbaz daz eegenante holcz alls ich ez in nutz vnd gewer inn gehabt han vnd mein vorvoder marichart prentl mit alle
die vnd davon bekomen mag ledichleich vnd vreileich mugen haben vnd allen iren frum damit schaffen mit versetzen verchauffenn
schaffen machen vnd geben wem sy wellen an all irrung wir sein auch darvmb ir recht gewer scherm vnd fürstand für all ansprach
alls purkhrechts recht ist in dem lannd ze oesterreich gierig in awer daran icht ab mit recht oder ob in mit recht icht krieg
invell vnd ansprach daran auf erstund von wem das wer was sy des schaden nement hintz juden oder hintz kristen oder wie
der schad benant wurd den ir ains mit slechten worten gesprechen mag den selben schaden allen schullen vnd wellen wir in gancz
vnd gar ablegen ausrichten vnd widerchern an all ir mue vnd schaden vnd schullen sy daz haben datz vns vnsern eriben vnverschaidenleich
vnd dartzu datz allem vnserem guet eribgut oder varundguet daz wir haben in dem lannd ze oesterreich oder wo wir ez haben da von
sy irr schaden bekomen megen an furbat an klag vnd an alls gericht geistleichs vnd weltleichs, daz ist alls mit vnserm
guetleichen willen vnd loben in auch daz gantz stet zehalden mit vnsern trewn an aydes stat an geverde wir sein lebentig oder tod.
vnd des ze vrchund geben wir ich obgenanter andre vnd ich dorothea sein hausfraw fuer vns vnd all vnser eriben vnd
miteriben den vorbenantem veiten dem ffraell vnd frawn elen seiner hausfrawn vnd iren paider eriben den briff besigelten mit
gruntherren insigel des erbirdigen geistleichen herren herren johannsen brobstz zw herczogenburg anhangundem insigel dar vnder
wir vns verpinden alls das stet ze halden, daz oben an dem briff geschriben stet, der sach ist getzeug durich vnser gepet willen
der beschaiden andre der chunter die tzeit judenrichter ze hertzogenburgkh mit seinem anhangundem insigel im vnd seinen eriben
an schaden. geben nach cristi gepurd viertzehenhundert jar darnach in dem subentzehenden iar an freytag ze der chotember
in der fasten.
ich erhart choestl ze petzleinstorf zu den zeiten ambtman des edeln herren hern hannsen von neytperg. vergich offenleich mit dem brief. das fuer
mich chom da ich sas an offem gericht der erber wolfgang chamrer vnd chlagt mit vorsprechen an stat des erwirdigen herren hern johannsen
brobst ze herczogenburgk vnd des conuents daselbs. der ganczen vnd vollen gewalt er het ze flust vnd ze gewin auf frawn margrethen
der wirsinginn niclass des dawcher hawsfraw ze wienn weingarten gelegen an der duerrnwering des ein ganczes ieuch ist zwischen der
egenanten herrn weingarten von herczogenburgk. dauon man ierleich dient dem vorgenanten meinem herren hern hannsen von neytpergk
fuenf viertail weins ze perkhrecht vnd drey helbling ze voitrecht vnd nicht mer. vmb acht emmer weins ewigs geltes purkrechts
die die vorgenanten geistleichen herrn ze herczogenburgk darauf habent nach sag vnd lautt ires briefs den sy darvmb habent vnd chlagt
darumb der vorgenant wolfgang chamrer anstat derselben geistleichen herren vmb die vorgenanten acht emmer weins ewigs
gelts purkrechts auf den obgenanten weingarten die denselben geistleichen herren darauf versezzen vnd davon nicht gedient wearn.
als verr vntz das im geuiel mit frag vnd mit vrtail ich solt der vorgenanten frawn margrethen der wirsinginn vnd stephan dem
wirsing irem sun ze wissen tuen ob sy den obgenanten weingarten verantwurtten oder verdienn wolten den egenanten geistleichen herren
vnd geschech darnach was ein recht wer des tet ich in ze wissen als ich ze recht solt nach des pergs vnd des landes recht ze oesterreich.
vnd nach demselben ze wissen tun chom der egenant wolfgang chamrer wider fuer mich da ich sas an offem gericht aber
die vorgenant fraw margareth die wirsinginn stephan der wirsing ir sun noch ander ymant von irn wegen die den vorgenanten
weingarten verantwurtt oder verdient hieten chomen nicht vnd habent auch die vier stephan een hanns dekker chunrat
kitz chunrat grewll die vber den pergkch gesaczt sind, den vorgenanten weingarten beschawt vnd geschaeczt vnd darumb bey irn
trewn gesagt als sy ze recht solten das er so tewr nicht wert wear als das obgenant ewig purkrecht vnd zwischpild daz die
vorgenanten geistleichen herren von herczogenburgk nach ires obgenanten briefs sag darauf hieten vnd nach dem allem pat der obgenant
wolfgang chamrer ze fragen was nue ein recht wear da ward im mit frag vnd mit vrtail veruoligt vnd ertailt. er solt
mir mein recht geben das hat er getan vnd solt ich in anstat der obgenanten geistleichen herren des vorgenanten weingartens genczleich
gewaltig machen vnd an die gewer seczen das hab ich auch getan also das die selben geistleichen herren ze herczogenburgk vnd ir
nachkomen sullen fuerbas den obigen weingarten für das vorgenant ir versezzens ewigs purkrecht vnd zwischpild als vorgeschriben
stet ledichleich vnd freyleich haben vnd allen iren frumen damit schaffen mit verchauffen mit verseczen wem sy wellen an all
irrung vnd hindernuzz als ander guelt vnd gueer die zu dem benanten irm gotshaws gehoerent. vnd solt ich in des geuallen
rechtens mein vrchund geben auch hab ich nach der behabung des rechten als oben geschriben stet dennoch obgenanten frawn ze
wissen tan. ob sy noch den weingarten lenger halden well vnd den versezzen dienst vnd zwischpil beczalen wolt das hat sy alles
abgesait nicht ze tuen vnd des zu einem offem vrchund gib ich in den brief versigelten mit meinem anhangundem insigel.
geben ze wienn an sand iacobs abent des zwelifpoten. nach kristi gepurd vierczehenhundert iar darnach in dem sybenczehendem
iare.
ich vlreich vnd ich erhart gebruder miteinander hannsen des froeschleins sven von hertzogenburg vnd ich michel ir bruder vaterhalben wir
vergehen mit dem offenn briff vnd tuen kund allen den er fürchumpt lebentigen vnd kuenftigen daz wir mit wolbedachtem muet zw der tzeit
da wir ez rechtleich getun mochten recht vnd redleich verchaufft haben vnd abtzeloesen geben haben all zwspruech vordrung vnd wartung vnd
eribtails so wir ytz gehabt haben vnd hinfuer gewunen hieten von abgang mit dem tod vnsers liben vaters hannsen des froeschlein hintz
ainem haus daz gelegen ist da ze herczogenburg auf der widem zwischen jannsen des schuster vnd vetern des kuersner hawsern, da von man
jerleich dint dem erwirdigen geistleichen herren herren johannsen brobst zw hertzogenburg vnd seinen nachkomen zwen wienner phennig an sand
philipps tag vier aufvach phennig ain faschang huen vnd nicht mer. das vorgeschriben haus mit allen seinen eren vnd rechten alls es vnser
vater seliger inngehalden hat alls vil vns vnser eriben ytzund vnd auch hinfür an rechtem eribtail gevallen scholt sein die haben wir ze
chauffen geben vnserr liben stefmuter, frawn elizabethen jannseins des froschlein witiben vnd allen iren eriben vmb vierdhalb phunt phennig
der wir gancz vnd gar gewert sein worden ze rechten tagen an allen vnsern schaden. in der beschaidenhait, das die vorgenant fraw elizabeth
vnser stefmuter vnd ir eriben nue hinfuer mit dem vorgenanten haus mugen vnd schullen allen iren frum schaffen mit verchauffenn
mit versetzen schaffen machen vnd geben wem sy wellen an all vnser vnd vnser eriben irrung wie in das am fuegleichisten ist wann wir
vns des vorbenanten hausz gancz vnd gar vertzeihen vnd da engegen nymermer ze sprechen haben noch nymand von vnsern wegen weder
mit recht noch an recht in chainerlay weys vmb vil noch vmb wenig auch sein wir drey bruder vnd all vnser eriben der vorgenanten
fravn elizabeth vnser stefmuter vnd iren nachsten eriben des vorgenanten hausz recht gewern scherm vnd fürstand für all ansprach
alls chaufguetz ablosung vnd purckrechtz recht ist zw scherm vnd des lannds recht in osterreich. gieng ir awer vnd wen erben daran icht
mit recht was sy des schaden nement wye der schad benant wuerd chainen schaden ausgenomen den selben schaden allen schullen
vnd welln wir in gantz vnd gar ablegen vnd wider cheren an allen iren schaden vnd schullen sy daz haben auf vns vnverschaidenleich
vnd auf allem vnserm guet es sey erbgut oder varundguet das wir haben oder lassen davon sy irr schaden bekoemen moegen daz ist
vnser gutleicher will wir sein lebntig oder tod. vnd des ze vrkund geben wir ir den briff besigelt mit gruntherren insigell
des erwirdigen geistleichen herren herren johannsen brobst ze herczogenburg anhangundem insigel den wir darvmb fleyzzich gepeten
haben. geben nach cristi gepurd tausent iar vierhundert iar darnach in dem achtzehendem iar an sand gregorii tag.
wir albrecht von gotes genaden hertzog ze oesterreich ze steyr ze kernden vnd ze krain graue ze tyrol etc.
enbietn vnserm liben getreun pilgreimen von puchaim vnserm lannd marschalich in oesterreich vnser genad vnd
alles guet. vns hat der erber geistleich vnser liber andechtiger... der brobst ze hertzogenburgkh fürbracht wie das
die erber johanna vlreichs von sittendorff hausfraw vnserm getreun liben hannsen dem neydekher ainen wildpan
vnd waide, die ettwenn zw seinem hoff datz mairhofen gehort haben ze kauffen geben hab des sy nicht recht hab
gehebt nach dem vnd er vnd sein gotshause die in langer nutz vnd gewer vntzt her inngebt vnd herbracht haben
vnd in rechtleich zw gehoeren alls er vns des mit alten brifen aigenleich hat vnderbeist emphelichen wir dir
ernstleichen vnd wellen, das du den egenanten brobst vnd sein gotzhause bey der gewere desselben wildpan vnd
der waide von vnsern wegen vestichleichen haltest vnd schirmest vnd nicht gestattest das in daran yeman kain
irrung oder inuell tue wider recht. daran begeestu vnser maynung. geben ze hertzogenburgkh an phintztag
nach sand lucein tag anno millesimo quadringentesimo xviiii. d. d. in cons. ich engelschalich staleker ich margred sein hausfraw vnd vnser paider erben
wekennen offenleich mit dem gegenburtigen prief daz wir mit guetem willen recht vnd
redleich gemacht haben der kirhen zu vnser frawn in dem pirichech zu salipulka den
weingarten den ich vorgenanter engelschalich gechauft hab vnd weczalt mit meinem
vetern hern virgili charherren ze herczogenburg vnd di zeit pharrer zu salipulka von dem
erbern vnd frumen man giligen dem koppen vnd leit ze waiczendorf in den seczen vnd
ist genant der vnger vnd ist ze purchrecht von dem edlen herren hern otten von meyssaw
dem er dient jerleich an sand michels tag xv wyenner phennig vnd vi tayding phennig zu den
teagen vnd man ander tayding phennig doselbs dint den selben vorgenanten weingarten hab ich
mit willen meiner vorgenanten hausfrawn vnd meiner erben vermacht vnd geben dem gotshaws
ze herczogenburg in soliher weschaidenhait daz ich mit vrlaub vnd gunst meines herren
dem prabst vnd dem ganczen conuent den vorbenanten weingarten inne schol haben vnd nuczen
mein lebteg vnverkumert vnd vngeuerlich weder mit verseczen oder mit verchauffen vnd
in guetem paw haben wenn aber ich vorbenanter engelschalich mit dem tod abgee so
schol der vorbenant weingarten ledig vnd an zuespruch sein von meiner hausfrawn vnd allen
meinen erben vnd weleiben pey dem vorbenanten gotshaws zu salipulka zu trost vnd
selgeret vnsern vordem vnd zu lob got vnd der heiligen junkfrawn marie vnd meinem
vetern hern virgili vnd mir zu einer ewigen gedechtnuss vnd daz daz also staet vnd
vnczebrochen weleib darvber zu einem warn vrkund gib ich vorgenanter engelschalich der
staleker dem gotshaws ze herczogenburg den gegenbuertigen prief vnd ist auch der
handl vnd das gemecht geschehen mit einer gewissen kundschaft vnd mit stiffter vnd
stoerer handen des frumen vnd weschaiden andres des swanz vnd ist gemaindleich
genant clement di zeit richter ze waizendorf des obgenanten edlen herren hern otten von
meyssaw vnd seid wir ped engelschalich vnd andre nicht aigen insigl haben so
haben wir vleizzich gepeten di frumen vnd weschaiden man ped hannsen von pergaw
mitpurger zu pulka vnd stephann waliher di zeit richter ze egenburg daz sew der
sach geczeugen sind mit iren anhangunden insigeln in vnd irn erben an schadn. geben
an sand bonifacii tag nach christi gepurd xiiii hundert iar darnach in dem xxi jar.
ich hanns von neidegkke bekenne für mich vnd all mein eriben vnd tun kund offenleich mit dem brief vmb die
zuespruche so ich hintz der erbern iohannen vlreiches von syctigendorf elichen hausfraun gehabt hab von
wegen der abgenge an dem halben tail der vier vischwaiden datz aynnod auf der traysme die sy mir ze
kauffen gegeben hat vnd die gemaricht sind mit dem obern ort an des brobstes zu sand anndre gueter vnd
mit dem nydern ort an des byschoues zu salzburg gueter darnach an waiden vnd wildpean auf des
brobstes zu herczogenburg holczern darinne ich abgenge hab das sich mit sum nicht erfindet nach innhaldung
meines kauffbrieffes für dieselben abgeng mir die benant iohanna ain widerlegung getan hat mit
ainer sum gelts daran mich wol benugt hat der obgenanten zuespruch vnd abgeng als die vor nemleich
bennent vnd begriffen worden sind sag ich obgenanter hanns von neidegkke für mich vnd mein eriben die
vorbenanten johannen vnd ir eriben also gancz quit ledig vnd loss vnd sol auch ich noch mein eriben noch nyemant
von meinen wegen nw fürbasser dhainen zuespruch nicht mer haben noch gewinnen hintz der obgenanten
johannen vnd iren eriben vmb die vorbenanten abgeng als die oben begriffen vnd verschriben sind wenig
noch vil in dhainerlay weizs vngeuerleich vnd des zu vrkund so gib ich für mich vnd mein eriben ir den brief
besigelten mit meinem aygen anhangunden insigel vnd zu merer getzeugnuss hab ich gebeten den erbern
niclasen von leubs meinen phleger zu rena das er der sach getzeug ist mit seinem annhangunden insigl
im vnd seinen eriben an schaden. der brief ist geben nach christi gepurd viertzehenhundert iar darnach
in dem ainsvndtzwaintzigisten iar an montag nach allerheiligen tag.
ich maister johannes zinkh. maister in den siben vrein chunsten. baccalarius der heiligen schrift. pharrer ze hofsteten. die zeit collegiat des fuerstleichen collegii
ze wienn. bekenn offenleich mit dem briff allermenikleichen lebentigen vnd kunftigen. das ich mit wolbedachtem mut zw der zeit do ich das wol getuen
mocht recht vnd redleich geben han vnd gib in kraft des brifs meins anerstorben guets so mich eribleich anerstorben ist von meinem lieben vetern thoman dem
neydl dem got genad mein haus gelegen ze reichersdorff ze nechst des suessen haus vnd das da purkrecht ist von dem gotzhaus ze hertzogenburg vnd han das
geben mit allen eren vnd rechten dem erwirdigen geistleichen herren hern johannsen brobst zw hertzogenburg vnd dem gantzen conuent daselbs durich hail vnd
seiden willen meiner vnd meiner vordern selen, vnd besunderleich durich meins vater sel hail willen ruegers des zinken. agnesen meiner mueter. goerig neydleins meins
enen. chunigunden seiner hausfraun. vnd thoman neydl sel von dem mich das egenant haus anerstorben ist. in der beschaiden das die obgenanten herren ze hertzogenburg
fürbas ewichleich de egenanten seln gedechtnuss schullen haben jerleich an suntag so man singt. letare in der vasten vnd nach der predig vmb sew piten. darnach
des nachsten montags in ze hilff vnd ze trost singen schullen ain vigili ain placebo. vnd ain selmess mit dem chlainen gelautt vnd mit vier aufgestekten kertzen. wer
awer das ez desselben montags nicht volbracht mocht werden, so schullen sy das erstatten in den selben acht tagen vngeverleich an vnderlas. sy mugen auch nu hin
fuerbas mit dem obgenanten haus allen iren frum vnd nutz schaffen, mit verchauffen, versetzen, machen, schaffen vnd geben wem sy wellent. an mein meiner eriben vnd an
meanichleichs irrung vnd widerred, als in das dann am allerpesten zimpt vnd wol fuegt. ich pin auch des obgenanten hauss ir rechter gewer scherm vnd
fuerstand fuer all ansprach alls purkrechts scherms recht ist vnd des landes recht in osterreich. get in awer daran icht ab was sy des mit recht schaden
nement wie der schad genant ist chainen schaden ausgenomen denselben schaden wil ich in ausrichten vnd widercheren an all ir mue. vnd schullen sy das haben datz
minr vnd auf allen meinem guet das ich hab oder mir mir lass ez sey eribgut oder varundhab ob von sy irr schaden wol bekomen schullen vnd mugen das
ist mit meinem guetleichen willen ich sey lebentig oder tod. vnd des ze vrkunt so gib ich in den briff versigelt mit meinem aygen anhangundem insigel
vnd zw pesserr sicherhait han ich vleizzichleich gepeten die edlen vnd weisen goerigen den parssenbrunner. vnd wolfgangen den schauchinger das
sy paid der sach getzeugen sind mit iren anhangunden insigeln in paiden vnd iren eriben an schaden. der briff ist geben do man zalt von cristi gepurd
tausent iar, vierhundert jar vnd darnach in dem zwayvndzwaintzigistem iar. felicis simplicii faustini vnd beatricis.
ich peter mulner gesessen pey herczogenburg nyderhalb des perner mulhoff auf der traisem ich elzzpet sein hawsfraw
wir vergehen fuer vns vnd alle vnser eriben vnd miteriben vnd tun chund offenleich mit dem wrief allen lewten
gegenburtigen vnd chunftigen das wier mit wolbedachtem muet zu der zeit da wier es mit recht wol getun machten recht
vnd redleich verchaufft haben vnser mul halben gelegen pey herczogenburg zu nachst nyderhalb des perner mul vnd
ain schachen pawm halben auch gelegen zwischen des perner mul vnd der nyderen mul mit allen eren nuczen vnd
rechten als sew dan von alter herchomen sind douon man dan ierleich dint dem erbierdigen geistleichen herrn
probst johannsen zu herczogenburg vnd all sein nachchomen ain phunt wienner phennig halbs zu sand michelstag
vnd halbs zu sand gorigentag zu purkrecht vnd von dem obgenanten schachen pawm davon man auch
ierleich dint dem obgenanten geistleichen herren oder seim nach chomen an sand gorigentag ain helbling zu
purkchrecht vnd als nicht mer vnd haben sew zu chaufen geben dem beschaiden fridreichen in der hueb von
etterding vnd elsspeten seiner hawsfrawn vnd ir paider eriben vmb newnthalbs vnd dreisig phunt wienner
phennig der wier gancz vnd gar ausgericht vnd gebert sein an schaden darumb sullen vnd mugen sy die vorgenanten
gueter mit ir zugehorung von vns nwn vnd vnseren eriben vnd mit eriben hinfürbas ledikgleichen vnd freileichen
inn gehaben nuczen vnd nyssen vnd all iren frumen vnd nucz damit schaffen mit verseczen mit
verchauffen schaffen geben machen wem sy wellen wie inn das aller pest chumpt vnd wol fuegt an
menikchleich irrung vnd widerred. wier sein auch der obgenanten gueter mit ir zugehorung ir rechter geber
fuerstand vnd scherem fuer all ansprach als purckrechtz schernbsrecht ist in osterreich. gieng in aber daran
icht ab oder stund in icht chrieg oder ansprach daran auf mit dem rechten von wen das wer was sy des
schaden nement den selben schaden chrieg und ansprach sullen vnd wellen wier in allen ausrichten vnd
genczleich wider cheren an all widerred vnd sullen sy das haben auf vns vnd vnverschaydenleich auf all vnseren
eriben dar zu auf all dem guet das wier indert haben oder gebunnen inner oder auser landes es sey erib oder
varund guet versuecht oder vnversuecht wo sy darauf weissent vnd zaigent da mugent sy sich sein semlich vnderbinden
an fuerpot an chlag vnd an als berechten vnd dath mit gericz poten so lang vnd als ver vncz inn von vns als das
ausgericht vnd gehalden wiert das hie vor an dem brief geschriben staet wier sein lemptig oder tod. vnd zu ainer
woren vrchund gib ich obgenanter peter mulner vnd elzzpet sein hawsfraw vnd all vnser paider eriben vnd
miteriben dem obgenanten fridreichen in der hueb von etterding, vnd elzzpeten seiner hawsfrawn vnd iren
paiden eriben den brief besigelt mit gruntherren insigel des erbirdigen geistleichen herren hern johannsen brobst
zu herczogenburg anhangundem insigel darczu haben wier vleizzig gepeten den erberen ekcharten den pellanter
mitpurger zu herczogenpurg das er der sach zeug ist mit seim anhangundem insigel im vnd all sein eriben an schaden.
vnder des sigel wier vns verpinden mit vnseren trewn alles das stet zu haben vnd volfueren das oben an dem
brief geschriben stet. der brief ist geben nach christes gepurd vierczehen hundert iar darnach in dem czway
vnd zwainczigistem iar an sand luczein tag der heyligen junkchfrawn et cetera.
ich christoff seebekch beatrix mein hawsfraw vnd all vnser erben wir veriehen vnd tun chunt offenleich mit dem brieff
allen lewten die den brieff lesent sehent oder horent lesen die nue lebent oder hernach chunftig sind das wir mit wolbedachtem
muet vnd nach rat vnser nachsten vnd pesten frewnt zue den czeiten da wir es mit recht wol getuen mochten recht vnd
redleich verchaufft vnd zu chauffen geben haben dem erwirdigen geistleichen hern hern johannsen die zeit brobst zu
herczogenburgk vnd dem ganczen chonuent daselbs syben phvnt geltz die gelegen sind zu ernberg auf czwain behausten
holden vnd die czeit darauf gesessen sind ist der ain genant vlreich seidl vnd dint fuenf phvnd wienner phennig der
swarczen muens drew phvnd auf sand michels tag vnd czway phvnd auf sand katrein tag item der ander haist hanns poeriger
vnd dint czway phvnd wienner phennig auch der swarczen muens ain phvnd auf sand michels tag vnd ains auf sant
katrein tag vnd nit mer. vnd das haben wir also verchauft vnd zu chauffen geben vmb ain svmm geltz dar an vns wol
genuegt vnd der wir von in gancz vnd gar verricht vnd gewert sein an all schaeden zue rechten taegen also das sy hinfür
mit den obgenanten guetern allen iren frumen damit mugen schaffen mit versetzen mit verchauffen schaffen machen vnd geben
wem si wellent an all vnser vnd maenicleichen irrung wir seinn auch ich obgenanter christoff seebekch beatrix mein
hawsfraw vnd all vnser erben der obgenanten siben phvnt geltz des obgenanten herrn johannsen brobst zu herczogenburgk vnd des
ganczen chouent da selbs irr rechter gewer scherm vnd fuerstant fuer all anspruech als soligs freis aigens geltz recht ist
vnd des landes recht in osterreich. waer aber das dem vorbenanten herren vnd dem chvent da selbs an dem vorgenanten
gelt icht abgieng oder ob in icht chrieg oder anspruech daran auferstuend von wem das wer mit recht das schullen vnd
wellen wir in alles ausrichten vnd widerchern an all ir muee vnd schaden vnd das schullen si haben auf vns obgenanten
christoffen sebekchen... meiner hawsfrawn vnd auf allen vnsern erben vnverschaidenleich vnd auf allen dem guet das wir
indert haben hinfur... oder lazzen in dem lant zue oesterreich oder wo wier es haben wir seinn lebentig oder tod
vnd daruber so geben wir ich obgenanter christoff sebekch beatrix mein havsfraw vnd all vnser erben dem vorgenanten herrn
johannsen brobst zu herczogenburkch vnd dem ganczen chouent da selbs den brieff besiglt mit meim anhangunden insigel
vnd zu pesser sicherhait willen da mit das der vorgenant chauff staet vnd vnczebrochen peleib haben wir mit vleiss gepeten
den edlen wenczla inprukcher vnd den edlen wolfgang den schauchinger dazz sew der sach auch zeug sind mit irn
anhangunden insigeln in vnd iren erben an schaden. der brieff ist geben nach christi gepurd vierczehenhundert iar
darnach in dem vier vnd zwainczigistem iar an mantag vor der heiligen dreir chunig tag.
ich agnes hewnerin syman des guster seligen witib vergich vnd tuen chund offenleich mit dem brieff daz ich in
goettleicher lieb nach meines suen seligen ratt pet vnd geschaefft vnd mit bedachten guettleichen willen zw der czeit da ich
ez mit recht wol getuen macht gegeben vnd geaigent hab als mein guett ez sey eribguett oder varuntguett nichts
auzgenoemen was ich hab oder gewinn oder hinder mir laz. vnd schol mein prueder nach seine chind oder andrew meine
frewnt nach meinem tod chainen zuespruch vadrung hindernuezz dar in haben. wenn ich ez in andacht vnd lieb mit
meines herren des brobst vnd des ganczen couent willen hilff und gunst vnd von meiner aribait hertichleich erspart
vnd besessen hab. dew selbig besiczung vnd aygenschafft alles meines guets hab ich gegeben mit guetten willen vnd mit
vestigung des brieffs sand joerigen gotzhaws ze herczogenburch vnd dem ganczen couent daselbs auf ir gustrey
ze lob got vnd allen heiligen. vnd ze trost meines wirts vnd meines suns hern philippen seligen vnd mein vnd aller
meiner varvardern sei daz ez vns ze trost vnd ze hilff choem. vnd wir auch tailhaftig werden aller guettaet dye do volpracht
wirt mit liechten mit singen vnd lesen vnd messen vnd ander selichait. vnd besunder vnser gedaechtnuezz jerleich mit
einer vigilig vnd selmezz geschech als andern frumen laewtten. wenn ez mein sun seliger vnd ich got ze lob also
verlubt haben. vnd daz das also staett vnczebrochen beleib gib ich vorgenantew agnes hewnnerin dem gotzhaws ze
herczogenburch vnd dem ganczen couent denn brieff versigelt mit der edeln wolfgang des schawchinger vnd
veyten dez frel yrr payder anhangunden insigel dew ich payd mit fleyzz dorumb gepeten hab in vnd allen yeren eriben
an schaden. der brieff ist gegeben an dem heiligem oster obent nach christes gepurd virczehenhundert iar
darnach in dem siben vnd czwainczigistem iare.
ich maister hanns zingk pfarrer ze hofsteten ich elspet thoman des neydlein seligen witib wir vergechen vnd tuen kund offenleich mit dem brief
allen lewten gegenburtigen vnd kunftigen das wir mit wolbedachtem muet vnd gueten willen ein viertail weingarten vnd ein pawmgertel die
do ligent hinden an des erbirdingen geystleichen herren hern johannsen brobst zu herczogenburg haws ze reichenstorff das gelegen ist zwischen
hannsen des suezzen vnd hannsen des geuater hewser zekawffen gegeben haben dem vorgenanten erbirdingen geistleichen herren hern johannsen
brobst ze herczogenburg vnd dem couennt doselbs vmb ein sum gelts daran vns wol genuegt hat vnd der wir gancz vnd gar von in ausgericht
vnd wezalt seinn ze rechten tegen an als vercziechen also das der vorgenant erbirdig geistleich herr der brobst zu herczogenburg vnd der conuennt
doselbs mit dem obgenanten viertail weingarten vnd dem pawmgartlein sullen vnd mugen damit allen irn frum schaffen mit versetzen
verkauffen schaffen machen vnd gebm wem sy wellen an all vnser vnd menigkleichs yrrung vnd widerred auch sey wir obgenanten ich maister
hanns zingk vnd ich elspet thoman des neydlein seligen witib ir rechter gewer fuerstand vnd scherm für all ansprach als soleichs eribs scherms
recht ist in dem lannd ze oesterreich. gieng in aber daran icht ab oder ob in icht chrieg invel daran auferstuend von vns vnsern erben oder von
wem das wer was sy des mit rechten schaden nement wie der schad genant wurd chainen schaden ausgenomen denselbigen schaden allen
schullen vnd wellen wir in gancz ausrichten vnd wider chern an all ir mue vnd scheden vnd schullen sy das haben hincz vns vnd allen vnsern
erben vnd vnverschaidenleich auf allen vnserm guet das wir indert haben vnd hinfur gewinnen es sey erb oder varundguet davon sy wer mue
vnd scheden bechomen sullen vnd mugen das ist vnser gueleich will wir seinn lembtig oder tod. vnd des czu einer waren vrchund so geben
wir ich obgenanter maister hanns zingk vnd ich elspet thomann des neydlein seligen witib, den brief versiglten mit meinem anhangundem
insigel darunder ich mich obgenantew elspet neydlin verpind mit meinen trewn an aydes stat alles das stet ze haben vnd ze uolfueren das
oben an dem brief geschriben stet, zu pesser gezeugnuss so haben wir vleyzzleich gepeten den erbern ekharten den peleter das er der sach auch
gezeug ist mit seinem anhangundem insigel im vnd seinn erben an schaden. der brief ist geben an erichtag vor vnser liebm frawntag zu
der liechtmess nach kristi gepurd virzehenhundert iar darnach im newnvndzwainczigistem iare.
ich vlreich missendorfer vnd ich cecilia sein hawsfraw wir veriehen vnd tun chund offenleich mit dem brief das wir recht vnd
redleich geben vnd ausgeczaigt haben zu rechtem eribtail vnd aygen vnserm lieben sun hern wolfgangen charhern zu herczogburch
all vnser pawmstet aw waid vnd wasser was des ist das da gehort zu maricharczvrfar nichtz ausgenomen das selb guet
mit allem rechten vnd nuczen als wir es in freyem aygem nucz vnd gewer her pracht vnd inn gehabt haben haben wir ledichleich
gancz vnd gar geben vnserm vorbenanten sun hern wolfgangen indas goczhaws ze herczogburch zetrost vnd ze hayl
vnsern vadern vnd vns vnd vnsern chindern vnd all vnsern eriben vnd frewnten gedachtnuezz das wir lemtig vnd auch
tod thailheftig werden aller guttat dew daselbs volpracht wirt vnd das wir nicht geschaiden werden mit der chlainen gab
vnsers willen vnd der grossen miltichait des almechtigen gocz vnd das hinfuer von den andern vnsern chindern vnd allen
vnsern frewnten vnserm vorbenanten sun hern wolfgangen missendorffer vnd dem goczhaws zu herczogburkch an dem vorbenantem
guetern zu maricharczvrfar chain chrieg oder zuespruch vnd anual nicht auf erste vnd sew liepleich in dem dienstcz
gocz wesiczen mugen nach vnserm abgankch darvmb zu warer vrchund der goczgab gib ich vorgenanter vlreich der missendorfer
meim svn vnd dem goczhaws ze er den brief versigelt mit meim anhangundem insigel vnd zu pesser sicherhait vnd vestigung
hab wir fleissichleich gepeten dew edlen giligein den floyten vnd wolfgangen den schawhinger das sew paid der
sach geczewg sind mit yeren paiden anhangwnden insigeln inn vnd yeren eriben an schaden. der prief ist geben nach christi
gepurd vierczehenhundert iar darnach in dem dreisgistem iar an vnser frawn tag zu der schidung.
wir leonard von gotes gnaden bischoue ze passaw bekennen als der ersame vnser lieber in gote hanns brobst peter techant vnd
gemeinklichen das ganncz capittl des closters ze herczogenburg, vnsers bistumbs durch ir anwaelde vnd verweser mit volligem gewalt an ainem vnd larenczen
capplan vnser frawn cappeln zu hewnn gelegen vnd der erbern breiden weilent des pebringer seligen witibe an stat hannsen vnd wilhalms der pebringer
irer suen den die lehenschaft derselben cappeln zugehoeret an dem anndern tayle, von aller zwayung vnd missehelung, so zwischen in sind, von pfarrlicher rechten
wegen, der sich der benannt larencz zu derselben seiner cappeln vnderczogen hate, zu schaden der pfarrkirchen zu herczogenburg, ledigklich vnd ploeslich hinder vns
geganngen sind, daz wir sy darumbe entschaiden, mit vnserm ausspruch, vnd was wir sprechen werden, daz dabey yettweder tayl beleiben sol an alles widerruffen
vnd waigrung vngeuerlich sprechen wir von erste die obgenannten tayle zu guten freunden vnd guennern, vnd daz yettweder tayl dem anndern nu hinfuer lieb
vnd freuntschaft erzaigen sol item darnach sprechen wir, daz der obgenant capplan ze hewnn den gotsdienst daselbs begeen sol, in masse als er in danne
vorher beganngen hat, mit messen, den suntag mit predigen kundung der heiligen zeit, vnd mit gedencken der seele, vnd das sol er tun nach erlaubung vnd
verhengnusse des vorgenanten brobstes vnd seines capitls, den die benannt pfarrkirchen ze herczogenburg eingeleibt ist, darinne dann dieselbe cappeln zu hewnn
liget, sunder sol der benannt capplan nyemandt da begraben, noch der selben sibentten, dreissigisten, vnd iartag aufnemen sunder die an im pfarrer schicken
da sy hin gehoerent auch peichthoeren noch anndrew pfarrliche rechte begeen in dhain weise es mugen vnd sullen auch die krewcz, die dann von allter an
ettlichen taegen zu der benannten cappeln geganngen sind, desselben gannges von dem vorgenanten brobst vnd seinem capitl vngehindert beleiben auch sprechen
wir daz zu den hochczeitlichen tegen, als zu den weinachten, liechtmessen, ostern, pfingsten, kirchweichen vnd sannd stephan, vnd sannd joergen tag, patronen
der obigen pfarrkirchen ze herczogenburg, die pfarrleuete daselbst hin gehoerent zu derselben irer pfarrkirchen geen vnd die haimsuechen sullen als danne
kristenlich ist sunderlich zu den ostern da ire kristenliche recht tuen nemen vnd emphahen vnd ob die benanntew kappeln also aufneme vnd erhoehet wurde
nach solhem gemaynnem lauf als dann darczu ist, behallden wir vns oder vnsern nachkomen, das ze entschaiden, was der obgenannten pfarrkirchen darumbe ze widerlegung
beschehen sulle auch sprechen wir welher vorgenanten tayle den obgenannten vnsern spruch veberfare vnd den nicht hielde in ainem artikel oder
mere, wye sich das fugte, der sol vns vnd vnsern nachkoemen fuemfczigpfuntpfennyng vnd zu dem paw ze passaw, auch als vil, vnlaeslich schuldig sein
zu bezalen. mit vrkunt dits briefs. geben ze sannd poelten an montag nach gotes leichnam tag nach kristi gepurde im vierczehenhunderten vnd dreissigisten
iare. ich larencz von waidhouen zu den zeiten vnser frawn pfarrer des gotshaws zu hewnn vergich fuer mich vnd all mein nachkomen vnd tuen chund
offenbar mit dem brieff allen lewtten gegenburtigen vnd chunftigen das vns die edl fraw fraw breid herrn chunrats von weissenberg tochter vnd
weilent herrn wernharts von pebran, paider seliger gedechtnuss vnd hanns vnd anna vnd wilhalm vnd margret des obgenanten herrn wernhart von
pebran vnd der edlen benanten breiden eheleiche chinder, als der vorgemelt herr wernhart von pebran an sein leczten zeiten geschafft vnd
geordent hat ein ewige mess ze stifften in vnser frawn kirchen zu hewnn durich gotes willen vnd in den eren vnser frawn durich sein vnd seiner
varvadern seel hayls willen vnd aller ir paider herrn wernharts vnd frawn breiden varvadern seel hayls willen, bey irem lembtigen leib, das sie das
wol tuen mochten, nach irr pesten frewnt ratt irs rechten aygens zu der capell vnser frawn zu hewnn gegeben habent, mier vorgenanten
larenczen vnd allen meinen nachkomen bey dem genanten gotshaws zu hewnn die hernach geschrieben guelt vnd guetter, von erst...
darveber gib ich vorgenanter larencz fuer mich vnd all
mein nachkomen der edln frawn frawn breiden vnd allen iren erben den brieff wann ich offtgenanter larencz aigens insigel die zeit nicht enhiet so
hab ich gepeten mit vleyss den erbern gaistleichen herrn hern vlreich die zeit pfarrer zu albrechtsberg das er den gegenburtigen brieff bestett hat
mit seim anhangundem insigel im vnd sein erben an schaden darunder ich mich vnd all mein nachkomen verpinden mit vnsern trewn alles das stet
ze haben das an dem brieff geschriben stet, so sind der sach auch czeug durich meiner vleyssigen pet willen der erber geistleich herr her michl
pfarrer zu der nydern kirchen zu potenprunn vnd der erber peter rokchendorffer mit irn paiden anhangunden insigeln in vnd irn paiden erben an
schaden. der brieff ist geben nach cristi gepurd vierczehenhundert iar darnach in dem ayns vnd dreissigistem iar an sand joerigen tag des heiligen
ritter vnd marterer.
in dem namen der heyligen vnd vngetailten dreyvaltigkchait des vaters des suns vnd des heyligen geists. amen. wann in disem zergenglichen leben
nichts gewissers dann die zeit des todes vnd nichts vngewisser dann die zeit des lebens, haben wier ich breid herrn chuenraten von weissenberg
tochter vnd weilent herrn wernhartz von pebran witib, den paiden got genad, vnd ich hanns vnd ich anna des obgenanten herrn wernhartz von
pebran vnd der benanten breiden chinder, vergehen fuer vns vnd fuer wilhalm vnd margret, meiner obgenanten breiden chinder vnd vnser
egenanten hannsen vnd annen geswistreit, die zu iren beschaiden iaren noch nicht chomen sind, fuer die wir vns wissentleich annemen, vnd
darczue fuer all vnser erben vnd nachchomen vnd tuen chund offenleich mit dem brieff allen laewten den er fuerchumbt als der vorgemelt herr
wernhart von pebran an seinen leczten zeitten geschafft vnd geordent hat ein ewige mess ze stifften in vnser frawn capelln ze hewnn, das wier
denselben leczten willen vnd guten fuersacz nachzevoelgen vnd genczleich ze volpringen mit wolbedachtem muet vnd gesundem leib nach ratt
vnser nagsten vnd pesten frewnt vnd erber laewt vnderweisung, vnd zu den zeitten da wier das rechtleich wol getuen mochten, vnd zuvorderist
got dem almechtigen, der lobwierdigen chunigin junkchfrawn marien vnd allen gotes heyligen zelob vnd ze eren vnd auch zu einer gedechtnuess
des selben herrn wernhartz vnser vnd all vnser varvadern vnd nachkomen vnd auch ze hayl vnd ze trost allen gelaubigen selen, zu derselben ewigen
mess gegeben vnd gestifft haben, geben, widem vnd stifften auch wissentleich in krafft des brieffs vnsers freyen aygens vnd purkchrechts, in den
eren der lobwierdigen chunigin junkchfrawn marien in ir vorgenante kirchen vnd goczhaws ze hewnn, vnd einem iegleichen pfarrer daselbs die
hernach geschriben guelt vnd guetter von erst vnsers freyen aygens ain wisen genant die scheibl wisen vnd stosst an hannsen im lechen wisen vnd
ist vier tagwerch item ein tagwerch wismat zenagst des megerleins wisen item ein tagwerch zenagst paull erharten wisen item drey jeuchart
akcher gelegen zu rottolsdorffer aussern veld item drey jeuchart akcher gelegen im mittern veld zenagst paull erharten item drey jeuchart akcher
in nydern veld gen hewnn waerts zenagst rott ottleins akcher, item so sind das die purkchrecht ain jeuchart akcher leit hinder der kirchen neben
dem fuchsmair vnd dient gen anger ze purkch recht an sand michels tag zehen phennig item ain jeuchart akcher stosst auf anger haid neben
fleisch erharten vnd dient gen anger an sand michels tag zehen phennig item czway jeuchart akcher leit das ain hinder der kirchen das ander in
diendorffer veld zenagst wolfhart zechmaister vnd dient gen anger zwainczig phennig an sand michels tag item ain jeuchart gelegen zenagst
petrein auf dem anger, vnd dient gen anger zehen phennig an sand michels tag item ain jeuchart stosst auf petrein im gartten vnd dient der
dyetlein acht phennig an sand michels tag item ain jeuchart in mitter veld neben dem ottlein vnd dient gen zekhing sechs phennig an sand michels
tag item. ain drittail ains tagwerch wismat neben dem leniher vnd dient gen anger acht phennig an sand michelstag item drey jeuchart akcher da
leit das ain neben dem leniher auf der laimgrueb das ander in mitterveld neben dem leniher das dritt im nyderveld neben dem fleischakher vnd
dient zu der mess sechs meczen chorn vnd sechs meczen habern an sand giligen tag item siben jeuchart akcher da ligent die vier in rekhelstorffer
veld neben toml herwarts die ander drey jeuchart ligent auch in demselben veld vnd dienent gen zekhing acht vnd vierczig phennig an sant
michels tag vnd zu der mess zehen meczen chorn vnd zehen meczen habern auf sand gilgen tag item ein halbs tagwerch wismat ze flewnstorff
neben dem solichenpartt vnd dient gen sand andre fuenf helbling an sand michels tag item syman schoytter von tyemdorf dient von einem lechen
vierczehen schilling phennig an sand michels tag item seidl der vell daselbst dient von einem lechen vierczehen schilling phennig an sand michels
tag. die vorgenanten gùtter alle wie dew genant sind es sein guelt zins dienst trayddienst wismat ackcher wie dew benant sein, nichts ausgezogen
vns vnd vnsern erben nichts zu behalten also haben wir die genczleich geschafft geaygent gestifft vnd gewidemt vnd geben stifften aygen vnd
widem auch wissentleich, mit dem brieff dem erbern herren hern iarenczen die zeit pfarrer vnser frawn goczhaws zu hewnn vnd allen seinen
nachkomen pfarrern daselbs also das sew dew innhaben nuczen vnd messen schullen mit allen eren rechten vnd nuczen so sew dauon bechoemen
mugen stifften vnd stoeren ausgenomen die vorgenanten czway lehen schol er nicht steuren in solicher mainung das der obgenant pfarrer vnd all
sein nachkomen einen erbern wolgelerten priester dauon halden vnd dem ierleich zu rechtem sold geben vier phunt phennig, vnd dann auch sonst
in allen sachen halden vnd verwesen als die andern sein gesellen der selb capellan schol einem iegleichen pfarrer gehorsam sein in allen sachen vnd
einem priester zuegebuert er schol auch in der obgenanten kirchen zu hewnn in sand annen capelln ein mess tegleich ze sprechen gepunden sein
ausgenomen an dem erichtag mag er feyern auch ist ze merkchen das der obgenant herr larencz vnd sein nachkomen auch in sand anna capell
singen schol all montag ein selampt vnd sonst in der wochen alle tag vor der mess ein salue regina vnd vnder dem selampt gepeten werden vmb die
sel wer aber das der obgenant herr larencz oder sein nachkomen die obgeschriben mess vnd auch den andern goczdienst nicht genczleich
ausrichten vnd volpringen als oft der stuck vil oder wenig versawmt wurden, so schol ein iegleicher pfarrer vmb iedew sawmnuss besunder zu
rechter pen vervallen sein zugeben ain phunt wachs der kirchen geschech aber das dew sawmung so gross wurd das vns verdruess so schullen
vnd mugen wier vnd vnser erben der obgenanten guetter vnd guelt vns vnderwinden als lang vncz das die sawmung des gestifften goczdienst nach
allem vnserm wolgefallen volpracht vnd ausgericht worden ist an allen abgang vnd an allen auszug... vnd das die obgeschriben stifft vnd handlung
also staet vnd vnczerbrochen beleib darveber so geben wir all obgenanten fuer vns vnd all vnser erben dem offtgenanten herrn larenczen vnd allen
seinen nachkomen den brieff wenn wier all obgenant iczt aygens insigel nicht enhaben so haben wir mit vleyss gepeten die edlen vnsern lieben
ochem herrn joerigen brukhendorffer vnd herrn hannsen den neydegger das sy die stifft an vnser stat bestaett vnd gefertigt habent mit iren
anhangunden insigeln in vnd irn erben an schaden, darunder wier vns verpinden mit vnsern trewn alles das stet ze haben was vor an dem brieff
geschriben stet auch sind der sach zeugen, auch durch vnser vleyssich gepet willen der erber herr her caspar gensl pfarrer zu chueffarn auch mit
seim anhangundem insigel im an schaden vnd peter der ruekhendorffer von abstorff auch mit seim anhangenden insigel im vnd sein erben an
schaden. der brieff ist gegeben zu zekhing nach christi gepurd vierczehenhundert iar darnach in dem ains vnd dreissigistem iar an sand goerigen
tag des heiligen ritter vnd martirer.
wir albrecht von gots genaden herczog ze osterreich ze steyr ze kerenden vnd ze krain markgraff ze mearchen vnd graue ze tyrol etc. enbieten
vnserm getrewn philippen dem dossen vnserm phleger ze lengpach vnser genad vnd alles guet. wir lassen dich wissen das wir von der czwitrecht
wegen dye czwischen... dem probst vnd den leuten zu herczogenburg sind gebesen von ainer vischwaid vnd andere gruent wegen bey
herczogenburg gelegen ain auspruch getan vnd in dem selben auspruch dem probst vnd seinem goczhaws dye egemelten vischwaid auf der traysem
zugesprochen haben, alls das vnser spruchbrief darveber gegeben ausweisent enphelhen wir dir vnd wellen ernstleich das du in von vnsern wegen bey
der selben vischwaid haltest vnd schirmest vnd nicht gestattest das im darein gegriffen werde. daran tust du vnser mainung. geben ze wyenn
an fritag nach sand vlreichs tag anno etc. tricesimo secundo.
ich haidenreich von plannkenstain vnd ich pernhart von ror, bekennen vmb all die stoss, vnd zwitrecht, so wir gehabt haben mit dem erwirdigen geistleichen herren
hern johannsen brobst zu herczogenburg vnd dem ganczen conuennt daselbs, von wegen des iartags, den her weikart von retelperg in ir gotzhaws zu herczogenburg
gestifft hat mit zwain pfunten wienner pfennig gelts, die man ierleich dint zu sand michels tag, vnd die gelegen sind auf vberlennt zu retlperg vierczehen schilling drey vnd
zwainczig pfennig das da haist auf der wis vnd siben vnd dreissig pfennig auf gerten gelegen vmb das haws zu retlperig nach innhaltung des briefs so der obgenant
brobst vnd sein conuent von dem vorgenanten von retelperig daruber habent. nun haben wir obgenant haidenreich von plankennstain vnd pernhart
von ror die vorbenanten zway pfunt gelts, ettleiche iar ingenomen, vnd mainen sy
haben den egenanten iartag nicht vollikchleich begangen, so maynn sy sy haben es getan, der vorgenanten stoss vnd zwitrecht sey wir zu baiderseit hindergengig warden vnd gen auch wissentleich in krafft des briefs hinder den
erwirdigen vnd geistleichen herren hern cristan brobst zu sand polten vnd was der darumb zwischen vnser baiden tailln spricht das wir das genczleich war vnd
stet sullen vnd wellen halten getrewleich vnd vngeuerleich, der hat gesprochen von erst, das wir obgenant von plannkenstain vnd pernhart von ror, der
obgenanten zwayr pfunt gelts abtreten vnd inantwurten sulln dem egenanten brobst zu herczogenburg vnd seinem conuennt anuercziehen, vnd
sullen sew hinfür daran vngewert lassen, sy sullen auch die vorgemelten zway pfunt gelts stifften vnd storn an vns vnd vnser erben irrung. wenn
was vber zins vber die zway pfunt auf den obgenanten gutern ligent, die sulln wir egemelt haidenreich von plannkenstain vnd pernhart von ror
vnd vnser erben innemen an des yeczgenanten brobst vnd seins conuennt vnd irer nachkomen irrung, er hat auch gesprochen, wann wir ich offgenanter
von plannkchenstain, vnd ich pernhart von ror oder vnser erben die obgenanten zway pfunt gelts wider wellen haben so sulln wir oder vnser erben dem
obgenanten brobst vnd seinen nachkomen, zway pfunt aigens gelts ausczaigen vnd dafür geben damit sy vnd ir nachkomen benugig werden vnd an
gelegen steten, hie dishalb der tuenaw zwischen wienn vnd ybs sy sullen auch mit den gutern darauf die zway pfunt gelts ligndt hanndeln als mit
anderm irm aigen gut vnd sullen in das mit briefen wol versorgen, er hat auch gesprochen das der vorgenant brobst zu herczogenburg der gancz
conuennt daselbs vnd ir nachkomen dem vorgenanten von retelperig vnd seiner hausfrawn. ainen ewigen iartag begen sulln alle iar des suntags nach sand
barbaren tag, des nachts mit ainer gesungen vigili mit newn leczen vnd des margns mit ainem gesungen selambt vnd ain ambt von vnser lieben frawn
schidung vnd vnder den zwain ambtn zwo mess gesprochen vnd vmb die sei vnd all gelawbig sel pitten auf dem letter vnd mit zwelif prinnenden kerczen
die pey der par prinnen sulln des nachts pey der vigili des margns pey den zwain ambtn vnd messen vncz das der goczdinst gancz volbracht wirdt
er hat auch gesprochen welhes jars sy das nicht teten vnd den egenanten goczdinst nicht genczleich volfuerten so vor geschriben stet so sullen wir vns
vorgenant von plankenstain vnd von ror oder vnser erben sich der vorgenanten zwayr pfunt gelts wider vnderwinden, vnd so lanng innhaben vncz
das der versawmbt goczdinst von in gancz volbracht wirdt, vnd dann in ir zway pfunt gelts inantwurttn vnd was wir der ingenomen haben auch
inantwurtten angeuerd er hat auch gesprochen vmb das innemen so wir getan haben, vnd vmb das versawmbn des goczdinsts den sy versawmet
haben als wir maynn, das es sol sten zu baiderseit mit vnser gewissen er hat auch gesprochen, welher tail des spruchs nicht stethielt so
vor geschriben stet der sol gegen seinem widertaill allew seine recht verlorn haben. mit vrkund des briefs besigelten mit vnser offgenanten
haydenreichen von plannkenstain vnd pernharten von ror baider anhangunden insigeln. der sach sind geczewg durch vnser fleissigen pet willen die
erbern, knecht michel gawbicz vnd peter cholinger auch mit irn anhangunden insigeln in vnd irn erben an schaden. geben nach kristi gepurd vierczehenhundert
iar, vnd darnach in dem drey vnd dreissigistem iare an sand augustins tag des heiligen bischoff.
ich michel wiczman mitburger zu egenburg ich kathrei sein hausfraw veriehen offenlich fuer vns vnd fuer all vnser erben, vnd tuen kund allen gegenbuertigen vnd kuenftigen, den der briff
fuerkuempt vnd geczaiget wirt, daz wir mit wolbedachtem mut vnd guetlichem willen vnd mit gesambter hant zu den zeiten do wir das mit recht wol getun machten vnd mit
recht nyem widersprechen macht noch widersprach recht vnd redleich verkaufft haben vnser haws genant der munichhof zu egemburg in dem mittergwczen niderhalb peter des
kekchen haws zenachst kolman dem schuchster gelegen, mit erasm des krayss hannden, dy zeit stiffter vnd stoerer, da von man wer den hoff innhat jaerlich dint vnd geit
newn schilling wynner phennig zu der ewigen mess, dy man dreystund in der wochen spricht in sand iohannis gots tawffer capellen in dem munichhof daselbs gelegen
den selben munichhof haben wir mit seinen ern, rechtenn nueczen vnd zuegehoerungenn, als wir den nucz vnd gewer inngehabt vnd vnuersprochenlich her pracht haben
also haben wir in recht vnd redleich verkaufft aus vnserr nucz vnd gewer vnd ze kauffen gegeben dem ersamen geistlichen herren virgili korherren zu herczogenburg,
oder wer den brif von seinen wegen vnd mit seinem gutlichem willen innhat vmb ain sum gelts, dar an vns wol genueget der wir gancz vnd gar von
in gewert vnd beczalt sein ze rechten tegen vnd an all vnser scheden, vnd schullen auch sy der vorbenant her virgili oder wer den brif von seinen wegen vnd mit seinem
gutlichem willen innhat mit dem obgenanten munichhof vnd mit allen seinen ern rechtenn nueczen vnd zuegehoerungenn fuerbas ledichleich vnd freyleich allen irn
frumen schaffen innhaben nuczen vnd nyessen verseczen verkauffen schaffen machen oder geben wem sy wellen vnd alles das damit hanndeln vnd tun das in aller
pesst fueget vnd wol gevellet an all vnser vnd aller vnserr erben vnd meanichleichs von vnsern wegen irrung hindernuss vnd widerred. vnd sein auch wir obgenanten
michel wiczman vnd kathrey sein hausfraw mit sambt allen vnsern erben vnuerschaidenlich des vorbenanten muenichhofs vnd seiner ern rechtenn nueczen vnd zuegehoerungen
dem egenanten hern virgili oder wer den brif von seinen wegen vnd mit seinem guetlichem willen innhat so vor auch beruert ist ir recht gwern scherm vnd
fürstand fuer all ansprach als kaufguets vnd soelichs grunts recht in dem lande ze oesterreich, vnd als sunderlich recht vnd gewonhait ist der stat zu egemburg. gieng in aber
mit recht daran icht ab oder ob erfuer mit icht krig oder ansprach dar an auferstuenden mit worten oder mit briefen von wem das waer das geloben wir in alles
auszurichten vnd richtig machen an all widerred vnd an all ir scheden kaemen sy sein aber icht ze schaeden dy geloben wir in gaenzleich abzetragen vnd widerkeren an alles
widersprechen vnd an ander ir schaeden vnd schullen auch sy das alles haben auf vns vnd allen vnsern erben vnverschaidenlich vnd darzu auf allem vnserm guet das wir
haben oder hinder vns lassen in dem lannde ze oesterreich oder wo wir das haben inner lanndes oder ausser lanndes es sey erb oder varund guet wir sei lembtig oder tod. vnd des
kauffs ze krafft vnd vrkund geben wir in den brif besigelten mit der erbern weisen hannsens des behems burger vnd des rats zu egenburg, vnd chuenrats des hueendler
statschreiber daselbs anhangunden insigeln damit sy der sach zewgen sind durch vnserr vleissigen pet willen in vnd irn erben an schad, wenn wir obgenanten michel
wiczman vnd sein hausfraw nicht insigl haben. geben an sand gallen tag noch kristi puerd virczehenhundert iar vnd dar nach in dem vir vnd dreissigistem iare.
wir johanns von gots genaden brobst zu herczogenburg vnd der gancz conuent daselbs bekenn für
vns vnd all vnser nachkomen von des hauss wegen gelegn zu wenignrusst, das weylent der saurpir
gewesen ist, da von man vns vnserm gotshaus ierleich gedint hat an sand michels tag, viervndczwainczig
pfennig zu gruntdinst, dasselb haws mit sampt seiner zuegehoerung haben wir nue geliehen in purkchrecht
weys dem beschayden mann petern dem offner amptman zu russt agnesn seiner hausfrawn vnd allen
irn erben in solher weschaiden vnd mit ausgenomen warten also das sew oder wer das haus nach in
innhat oder wesiczt vns vnd vnserm gotshaus hinfuer alle iar ierleich davon raichen vnd dienen schullen
an sannd michels tag sechczig wyenner pfennig zu rechtem purkchrecht vnd nicht mer. es ist auch ze
merkchen das wir haben ausgenomen das vns der obgenannt peter offner vnd sein hausfraw oder wer das
haws nach in innhat vns vnsern getrayd dinst zu russt in dem haws schullen lassen innemen vnd
vechsen an alle irrung als wir den von alter dar in ingenomen vnd gevechsend haben sy muegen auch
das obgenannt haus mit seiner zuegehorung vnd mit den egemelten sechczig pfennig purkrecht dinst vnd
mit vnsenn ausgenomen rechten, als vor geschriben stet verkchauffen verseczen vnd alles das damit hanndeln
als mit anderm irem purkchrecht vngeuerlich. mit vrkund des brieffs wesigelt mit vnserm chlainen
anhangunden insigl. geben zu herczognburg nach christ gepurd vierczechenhundert iar vnd darnach
in dem fuenf vnd dreissigistem iar an der heyligen drey kuenig tag.
ich hanns der oechsel purger ze tullen vnd ich dorothea sein hausfraw vnd all vnser erben vnd miterben veriechen vnd tuenn kund
offenleich mit dem brief allen lewten gegenbuertigen vnd kuenftigen das wir mit wolbedachtem muet vnd mit guetleichem willen
zu der czeit, do wir das mit recht wol getuen machten vnd haben recht vnd redleich verkauft vnd hingegeben vnsern ledigen
vnuerchumerten hof gelegen zu tewfelsdorff mit seiner zuegehoerung mit eakcher mit wismad mit wayd vnd davon man ierleich dint dem
erbirdigen geistleichen herrn hern johannsen brobst zu herczogenburg vnd dem gannczen conuent daselbs. dreystund in dem iar zu
der liechtmess vierczechen schilling wyenner pfennig, zu pfingsten vierczechen schilling wyenner pfennig vnd zu sand cholmanstag
vierczechen schilling wyenner pfennig vnd nicht mer. den vorgenanten hof mit allen den rechten vnd nuczen vnd mit aller seiner zuegehoerung
ze veld vnd ze dorff als der mit rain stain vnd mit andern marichen vmbvangen ist, nichtz dar inn ausgenomen also haben wir
den ze kchauffen gegeben dem beschaiden taman dem paewrlein vnd barbara seiner hausfraw vnd irn bayden erben vmb ein sumb wyenner
gelts der wir gancz vnd gar von in ausgericht vnd gewert sein worden an allen schaden, vnd daran vns wol genueget hat
das sew nue hinfuer mit dem vorgenanten hof ze veld vnd ze dorff vnd mit aller seiner zuegehoerung allen iren frum damit schaffen niessen
nuczen mit verseczen verkchauffen geben vnd machen wem sy wellent an allen irsal wye in das allerpest kuembt vnd fuegsam ist vnd
des benanten hofs mit aller seiner zuegehoerung sey wir erstgenanten ich hanns der oechsel purger ze tullen vnd ich dorothea sein hausfraw
vnd all vnser erben vnd miterben des vorgenanten taman des paewrlein vnd barbara seiner hausfrawn vnd irer bayder erben recht
gwer scherm vnd fürstand für all ansprach als solichs kchauffts guets scherm recht ist in dem lannd ze oesterreich. wer aber das
in daran icht abgieng kchrieg oder ansprach auferstuend von vns vnseren erben oder miterben oder von wem das waer mit dem rechten
was sew des schaden naemen das ir ain pey seinen trewn vngesworn gesprechen mag an chlag vnd an fuerpot vnd an alles recht
das suellen vnd wellen wir in alles widercheren vnd ausrichten an allir mue vnd schaeden irn slechten worten darvmb ze glauben
vnd schullen sew das haben auf vns vnd auf allen vnsern erben vnd miterben darczue auf allem vnserem guet es sey erbguet oder
varundguet das wir haben oder hinder vns lassen in dem lannde ze oesterreich oder wo das sey als lang vnd als verr das sein ires
kchauffs beleibent pey rechtem recht wir sein lembtig oder tod. vnd des zu warer vrkchund vnd gueter sicherhait hinfuer so geben
wir egenant ich hanns der oechsel purger ze tullen vnd ich dorothea sein hausfraw vnd all vnser erben vnd miterben dem benanten
taman dem paewrlein vnd barbara seiner hausfrawn vnd iren bayden erben den offen brief besigelten mit des erbirdigen
geistleichen herrn hern johannsen brobst zu herczogenburg anhangunden insigel den wir vleissichleich darvmb gepeten haben vnd
der sach ist geczeug durich vnserr vleissigen gepet willen der edel ekchart pelannter burger ze herczogenburg mit seinem anhangunden
insigel ym vnd seinen erben an schaden, vnd darvnder wir vns verpinden mit vnsern trewn in aydes weys. alles das stet ze
haben das vor an dem brief geschriben stet. geben nach christi gepurd vierczechenhundert iar vnd darnach in dem fuenfvnddreissigisten
iare an mitichen vor vnser frawntag der liechtmess.
wir johanns von gotes genaden brobst sand joerigen gotzhaws ze herczogenburg vn der gancz conuent daselbs veriechen offenleich mit dem brieff vnd tuen kuent
allen lewten gegenbuertigen vnd kuenftigen daz wir aynmuetichleich verkaufft haben rechtleich den czehenthoff halben der gelegen ist ze ragtz in dem oberdorff
vnd alle zehent halb die dor in gehoerent vnd alle ekcher halb die dor czue gehorent ze veld vnd ze dorff chlain vnd gross versuecht vnd vnversuecht gestifft vnd
vngestifft wy so daz genant ist an dem halben hoff vnd an den zehenten halben, den vorgenanten hoff halben vnd auch die egenanten zehendt hab wir egenanter
brobst vnd der gancz conuent verkaufft vnd ze kauffen gegeben dem beschaiden hannsen hydler vnd anna seiner hausfrawn auf ir payd lebteag vmb vierczikg
phunt phenning wienner muenss der wir gancz vnd gar von ym verricht vnd beczalt sein also doch mit ausgenomner red das sy vns hinfuer vnd vnserm gotzhaws
jaerleich davon dinen schullen czwen mut korn vnd czwen mut habern an sand symanstag wer aber daz das sy vns den egenanten dinst an dem vorgenanten tag
nicht geaben vnd ausrichteten wes wir des schaden nemen hintz juden oder hintz christen den schullen sy vns willichleich abtragen vnd widerkern an all widerspruch
vnd ob das wer daz dem vorgenanten hannsen hydler vnd anna seiner hausfrawn an dem egenanten halben hoff vnd an den egenanten zehendten halben vnd
ekchern mit recht icht abgieng was er des schaden neam den wellen wir ym allen abtragen an alle widersprueche. wear aber daz das er aus dem vorgenanten zehentlein
vnd ekchern die in den hoff gehoerent ichtz verkaufft oder verseczet an vnsser wissen vnd willen so ist er verfallen vnd hat verloren alle seine recht an dem
hoff als er vns mit seinem tod ledig wer warden. vnd ob in icht nat betwung so mag er sein recht mit vnserm guetleichem willen ainem geleichen man
verkauffen der vns nueczleich vnd stifftleich vnserm hoff sey. er sol auch seine recht nicht verseczen weder hintz iuden noch hintz welltleichen gewalt an vnsern willen.
gescheach aber daz an ym so hat er seine recht gancz vnd gar verlorn. wann aber daz ist das dew egenanten hanns hydler vnd anna sein hausfraw abgent mit
dem tod so zehand ist der halb hoff vnd die vorgenanten zehendt halb ledig vnd frey vns vnd vnserm gotzhaws an all krieg. ez sol auch alle vorunde hab de
er leatt nach ym eriben vnd geuallen auf sein nachst frewndt mit vnserm guetleichern willen nach seinem tod. wenn daz pilleich vnd rechtleich pey vnserm hoff
beleiben scholt. vnd daz die hanndlung nu fuerbas stet vnd vnczebrochen beleib dar vber so geb wir vorgenanter brobst johanns vnd der gancz conuent sand
joerigen gotzhaws zu herczogenburg dem egenanten hannsen hydler vnd anna seiner hausfrawn den brieff versigilten mit vnsern payden anhangunden
insigelln. der brieff ist geben so man czellt nach christi gepurd vierczehenhundert iar vnd darnach in dem fuemfvnddreyzikgistem iar an sand pangraeczn
tag des heiligen martrer.
ich iacob der chayser dye czeit ze potschalich gesessen auf meiner genedigen herren
hof, des brobst vnd seines conwents zu herczogenburg der mein leibgeding ist
gewesen, dew habent mir vmb mein gerechtigkait, ein sum gelts geben daran mich
wol genuegt hat, des selben hofs vnd der gerechtikait so ich daran gehabt han
hab ich willikleich abgetreten vnd verczeich auch mich des yeczgenanten hofs vnd
aller gerechtikait daran also das ich hin fuer chainn zuespruch noch vodrung von
mir noch nyemant anders von meinn wegen haben schullen noch muegen, vngeuerleich.
wer aber das ich oder yemant von meinn wegen ein irrung dar inn teat so pin ich
veruallen leibs vnd guets wo man mich an cheam in merkchten oder in stetn oder auf
dem lannd an alles rechtt, vnd des zu zeugnuess hab ich fleyssikleich gepetn den edlen
veytn den meaczendorffer, die zeit phleger zu siczenperig vnd den edlen willhalm den
hyerslburger zu herczogenburg, das sy die sach pestett habent mit iren anhangunden
insigel in vnd irn eriben an scheadn vnder dew insigl ich mich verpint an aydes stat
alles das war vnd vnczebrochen behalden das an dem brief geschriben stet, der geben
ist nach christ gepurd virczehenhundert iar darnach im sechs vnd dreyssigisten
iar des suntags nach gotsleichnams tag.
wir peter scherer zu den tzeiten puergermaister vnd hanns chelbl die zeit richter der gancz rat vnd gemain zu egenburg
bekennen offenleich mit dem brieff vnd tun kund menikchleich den er fuerkuempt vnd getzaigt wirt dy in lesent
sechent oder hoerent lesen daz wir mit guetem willen vnd guenstleicher lieb verhengt haben, dem ersamen herren virgili
charherren zu herczogenburg ze kchawffen den hoff genant der muenichhoff zu egenburg in dem mittern groczen
gelegen, den selben hoff haben wir ainmuetikchleich erlawbt vnd geschafft zu verleichen sannd joerign gotzhaws zu
herczogenburg. in solecher beschaiden daz das selbig gotzhaws oder sein innhaber des selben hoffs von dem selben hoff
ierleich dienn schol zu sannd johanns gotztauffer mess dy man spricht vnd ausricht in sannd johanns cappellen
des selben hoffs newn schilling wienner phennig zu sannd jorign tag. vnd schullen auch ausrichten dy slecht wacht
als offt sy dew berurt. vnd fuer allew robot vnd stewr vnd gewoenleich gastung der soeldner oder aufsacz was der
geuiel schullen sew phlichtig sein aws tzerichten zu sannd merten tag ze geben ain phunt der stat ze hilff. auch
schullen sew oder ir innhaber vnd mugen allen iren frum schaffen als ander vnser mitpurger an menikleich irrung.
ausgenomen das schenkchen dar inn wir in erlaubt haben jerleich vier vass vnd nicht mer an vnsern willen. auch schullen
sew vns vnd vnser stat trewleich pey gesten in lieb alles vngeuerleich. vnd des ze krafft vnd vrkund geben
wir in den brieff pebart mit vnserm der purger des rat der stat ze egenburg anhangunden insigel für vns vnd
für all vnser erib vnd nachkoemen purger da selbs der geben ist als man czalt nach christi gepurd vierczehenhundert
iar darnach in dem sechs vnd dreizzigksten iar des mitichen in den phingstueyrtegen.
ich hanns weykchart der ledrer burger zu kloster newnburg ich anna sein swester micheln des meuenseer burger daselbs elleiche
hawsfraw vergehen für vns vnd all vnser eriben vnd tun kund offenlich allen leuten mit dem brief das wir mit gutem willen vnd wolbedachtem
muet zu derczeit do wir es wolgetun mochten vnd auch mit hannden des erbern iacoben des gebharten dieczeit perigmaister daselbs zu newnburg
auf des edeln hannsen des grasser vnd seiner jungern brueder guet verchaufft haben ain jeuch weingarten gelegen in den lachsendorffer das vnser
rechtts veatterleichs vnd mueterleichs anerstorbens eribgut gewesen ist zu nachst dem weingarten genantt das selgeret der vnser lieben frawn gotshaus
daselbs zu newnburg zugehoeret dauon man jaerleichen dint dem vorgenantten hannsen dem grasser vnd sein jungern pruedern zwelif wienner
phennig ze vogttrecht als das mit allter herkomen ist vnd nicht mer den yeczgenantten weingarten haben wir mit allen den nuczen vnd rechtn als
wir den vnuersprochenleich in vogttrechts gewer inngehabt vnd herbracht haben vnd als er von allter herkomen ist rechtt vnd redleich mit ganczer
fuerczichtt verchaufftt vnd geben vmb hundert vnd achczigk phunt phennig der allten swarczen wienner muenns der wir aller endtrichtt sein ze
rechten teagen dem erwirdigen geistleichen herrn herrn hannsen brobst vnd dem ganczen conuendt des gotshaus des lieben sand jorigen zu herczogenburg
fürbas ledickleich vnd freileich ze haben vnd allen irn frumen damit zeschaffen verchauffen verseczen vnd geben wem sy wellen so in das
vnd irm gotshaus am pesten fueget vor aller irrung vngeuerleich auch ist ze wissenn von wegen zwayr gannczer besigelten brief die lauttent vmb
syben emmer perkrechts die man von dem penanttn jeuch weingarten vnd von mein egenanttn annen der mennseerin weingarten inn der ris des ein
halbs jeuch ist zu nachst des pistumbs weingarten von passaw der da haisst der lobennstainer emaln zu perkrecht gedint hat vnd die allso abgekaufft
vnd die selben zwen weingerten von solichem perkrecht dauon ledig vnd frey gemacht sind warden vnd der ain brief lautt von dem edeln herrn hern
neyczen von churring weilent gruntherr der egenantten weingerten der ander brief auch vmb dasselb perkrecht von herrn hannsen von liechtenstain
von niklospurgk den got gnad vnd frawn angnesen seiner hausfrawn des yeczpenanttn herrn neyczen tochtter die desselben perkrechts dinsts nach irs
vater tod gewelltig ward vnd der egenantt liechtenstainer mitsambt der vorgenanten seiner hausfrawn der freyhait. des allso einen sundern brief geben
habent als dann dieselben zwen brief aigenleich innhallten vnd wanne wir bald tail mit veraintleichem guetem willen soleich besigilt scherm vnd
freybrief nidergelegt haben in der erbern vnd weisen purger rat der egenanttn stat zu klosternewnburg auf soeliche maynung welicher tail an seinem
weingarten hinfuer icht krieg oder ansprach gewunnen es wer von der freyhait wegen der perkrecht oder wie sich das fueget mit recht so sol man vns
allczeit willig sein dieselben brief zu hannden anttburtten vnd geben yedem tail vngeuerlich vnd wann denn soelich vnser gerechttikait vnd freyhait
vor rechtt gelesen vnd verhoert wurden so sullen nachmaln widerumb dieselben zwen besigilt freybrief in den penanttn rat gancz vnd vnczerbrochen
wider nidergelegt werden vngeuerlich auch ist zu wissenn von wegen des kaufbriefs der da innhallt ain halbs jeuch weingarten mitsambt dem
vorgenanttn verkaufften jeuch weingarten das der nicht gestoett mag werden darumb das mein egenantn annen der mennseerin halbs jeuch
weingarten noch darinn begriffen ist vnd wil den also nu hinfuer pey meinen hannden hallten doch vnschadhafft dem verchaufften jeuch weingarten
vngeuerleich darauf sein wir ir recht gewern vnd scherm fuer alle ansprach nach dem lanndes rechten zu oesterreich wer aber das sy daran icht
krieg oder ansprach gewunnen von wem das wer mit recht das sullen wir in alles abtragen an irn schaden vnd mue vnd was in daran abget
das sullen sy haben dacz vns vnd vnsern eriben vnuerschaidenlich vnd auf allm dem guet das wir haben wir sein lebentig oder tod. vnd das
der chauf also stet vnd vnczerbrochen beleib vnd wann wir selb aigen insigiln nicht enhaben des zu einem warn vrchund der sach geben wir
in den brief besigilten mit des vorgenanttn perigmaisters jacoben des gebharten anhangundem. insigil der sach sind geczeugen durich vnser fleissigen
bet willen die erbern vnser vorgenantter chanwirt vnd swager michel der meuenseer vnd hanns waiczhouer statschreiber daselbs zu newnburg
mit irn angehangen insigiln in vnd irn eriben an schaden vnder der vorgemelten insigiln wir vns mit vnsern trewn angeuerde verpinden
stetzehaben das vorgeschriben stet geben nach kristi gepurd vierczehenhundert vnd in dem syben vnd dreissigistem iare an fritag vor sand mathias tag des heiligen zwelifpoten.
wir johanns graue ze schaunberg lanndmarschalich in osterreich bekennen von
der zuspruech vnd vordrung wegenn so die ersamen vnd andechtigenn her joerig abbt
zu vornpach vnd her vlreich brobst zu sannd anndre auf der traisem hincz dem
ersamen hern hannsenn brobst zu herczogenburgk maynt zu habenn vnd darumb
sich recht an heut vor vnser oder vnserm anwalt vergangenn solt habenn nach lautt
vnserer ladung, daz wir dasselb recht von merklicher vnmuss vnd gescheffts wegenn
vnsers genedigenn herrn des herczogen gelenngt vnd geschribenn habenn wissentlich
mit dem brief vncz auf den montag nach der heyligenn dreyr kuenig tag schirist kuenfftigen
vnengolten yedem tail an seim rechten also das dann baid egenant tail
auf denselben tag her fuer vns oder vnsern anwalt komen so wirdet man sy nach
innehaltung der egenanten vnser ladung geneinander verhoern vnd yedem tail wideruarn lassen
was recht ist, zugleicher weis als das heut solt beschehenn sein welicher tail
aber also nicht kem so wurde man dem andern dannoch recht darumb lassenn erkennen.
mit vrkund des briefs. geben zu wienn an mittichenn nach vnserer liebenn frauntag
concepcionis anno domini millesimo quadringentesimo tricesimo septimo.
wir johanns brobst vnd der conuent sant joerigen gotzhawss zw herczogenburg veriehen fuer vns vnd fuer
all vnser nachkomen vnd tuen kund offennleich mit dem brieff allen den er fuerchumbt das wir mit guetem
willen vnd mit gemainem verainten ratt vnd wolbedachtem muet zw der zeitt do wir das mit recht
wol getuen machten recht vnd redleichen verchawfft vnd ze kawffen gegeben haben dem weschayden erhart
dem zekkinger angnesen seiner hawsfrawn vnd irn payden eriben vnser haws mit seiner zwegerung ze
nwsdorff gelegen zwischen hannsen des spiessler vnd thaman des gumppn hewsern vnd gehortt
darin ain jewch weingarten in pewnttn gelegen awserhalb chirichen vnd ain pawngarten vnd ain
jewchart akcher das do gelegen ist an drynn endtn vnd ain tagwerich wismad gelegen in der aw bey
dem erlaech zwischen stephan des engelharten vnd thaman des prunner wismadn vnd soll der egenant
erhart vnd sein eriben an statt vnsers gotzhawss zw herczogenburg von dem obgenanten tagwerich wismad
ierleich an sand michels tag dienen vnd raichen dem edeln ffridreichen dem hachstetter vnd sein eriben drey
helbling vnd nicht mer vnd sein auch der sumb gelts darumb wir in das vorgenant hawss mitt
seiner egenanten zwegehorung ze chawffen haben geben von in gancz ausgericht peczalt vnd gewertt
zw rechten tagen an allen vnsern schaden doch in solher peschayden das sew vnd ir eriben vns
vnd allen vnsern nachkomen ierleich davon dienen vnd raichen schullen an sand michels tag drew
phunt vnd sechczig wienner phenig vnd schullen vns auch gewertig vnd gehorsamb sein als
ander vnsers gotzhawss holden. auch schullen sew oder ir eriben das vorgenant hawss mit seiner
zwegehorung pawleich vnd stifftleich legen ze veld ze dorff ze weingarten mit sambt dem
pawngarten auch mugen sew vnd ir eriben hinfuer mit dem vorgenanten hawss mit seiner zwgehorung
allen irn frumb damit schaffen mit verseczen verchawffen schaffen machen vnd geben wem sew wellent
doch geleichen lewttn dew vns dar zwe fuegleich sind. wer aber das dem obgenanten erhart zekkinger
seiner hawsfrawn vnd iren paiden eriben von des egenanten haws wegen mit seiner zwegehorung icht krieg
oder zwesprach auferstuend des sew zw schaden kaemen mit dem rechten dasselb schullen wir in alles
ausrichten an all ir mue vngewerleich mitt vrkund des briefs besigilt mit vnser obgenanten
johanns brobst vnd des conuentz des vorgenanten gotzhawss zw herczogenburg payder anhangunden
insigiln gebn als man zalt von kristi gepurd vierczehenhundert iar vnd darnach in dem newn
vnd dreysigisten iar an sand thamans tag von chandlberg des heyligen bischolff.
ich hanns winkchler burger zu klosternewnburg vergich fuer mich vnd all mein erben vnd tun kund offennlich allen leuten
gegenburtigen vnd kunftigen mit dem brief das ich mit gutem willen vnd wolbedachtem muet zu der zeit do ich es wol getun
mochtt vnd mit hannden des erbern micheln des riennolts burger daselbs zu klosternewnburgk vnd die czeit des aller durichleuchtigisten
hochgebornysten kunig albrechts romischer kunig zu allen czeiten merer des reichs zu vngern zu behem
dalmacien croacien kunig herczog zu oesterreich vnd margkraffe zu merhern etc. vnsers allergenedigisten liebsten herrn
sluessler vnd ambtman daselbs verkaufft hab ain haws gelegen in der chirichlinggassen ainthalben zunachst thoman
gerung des pekchen haws vnd anderhalben zunachst dem purigtar, da man alle iar von dient dem vorgenanten vnserm
genedigistem herrn ze gruntdienst acht wienner phennig an sand michels tag vnd syben an sand joergen tag vnd
auch acht phennig zu gruntrecht an sand michelstag in des penantten thoman gerung des pekchen haws als das mit
alltter herkomen ist vnd nicht mer. das vorgenant haws mit aller zugehoerung als das von allter vnuersprochenleich herkomen
vnd mir geschafft ist warden von meiner lieben hausfrawn elspeten seyfriden des pekchen seligen tochter den baiden got
genad nach ausweisung des selben gescheffts das da zu gedechtnuss im statpuech daselbs zu klosternewnburgk ingeschriben stet
hab ich recht vnd redleich verkaufft vnd geben vmb hundert phunt wienner phennig der ich gancz verrichtt vnd gewertt
pin ze rechtn tagen dem erwirdigen geistlichen herrn hern hannsen brobst zu herczogenburgk vnd dem conuent gemain
daselbs fuerbaser ledicklichen vnd freylichen zu haben vnd alln irn frumen damit ze schaffen verkauffen verseczen machen schaffen
vnd geben wem sy wellen vor aller irrung so es demselben goczhaws am aller pesten fuegund ist ich pin auch des kauffs in den
rechten vorgeschriben ir recht gewern vnd scherm fuer alle ansprach als gruntrechts vnd des lanndes zu oesterreich recht ist.
vnd ob das wer das sy darn icht krieg oder ansprach gewunnen von wem das wer mit recht das sol vnd wil ich in
alles ausrichtten vnd richttig machen an allen irn schaden vnd mue vnd sullen auch sy das haben zu mir vnd mein erben
vnuerschaidenlich vnd auf allem vnserm guet das wir haben in dem lannde zu osterreich oder wo wir es haben nichts
ausgenomen wir sein lebentig oder tod. vnd des zu ainer waren steten vrkund der sach gib ich in daruber den brief
besigilten mit des vorgenantten ambtmans micheln des riennolts anhangundem insigel der sach ist geczeug durich
meiner vleissigen pet willen der erber blasy von stainhaws burger daselbs zu newnburg mit seinem angehangen insigil
im vnd sein erben an schaden. geben nach christi gepurd virczehenhundert vnd in dem newn vnd dreissigisten iare
an freytag nach sand cholmans tage.
ich margrecht hannsens des turtendorffer seligen tachter vnd micheln des fleaming von goeczesdorff seligen witib vergich fuer mich vnd all mein eriben vnd tuen kund offenleich mit dem brief allen lewten gegenburtigen vnd kunfftigen das ich aus ermanung der gnaden des almechtigen ewigen gots vnd meiner gewissen bedacht hab das zuergenkleich
leben vnd vnuolkomenhait menschlicher plodigkait dadurich hab ich wolbedechtigkleich zw den zeyttn da ich das an irrung vnd widersprechen aller meiner eriben wol hab getuen mugen petracht das hayll meiner sel des egenanten meines wirts aller vnser paider vorvodern vnd nachkomen vnd allen gelawbigen seien zw hilff vnd zu trost
vnd hab aus freyem willen vnd mit gueter vernunfft laewterleich durich gots ere vnd lieb vnd der benanten selen hilff vnd trost willen mildigkleich geopphert vnd gegeben in beraytem gelt gueter wienner phennig sechs hundert phunt vnd virczig phunt dem erwirdigen vnd geistleichen hern herrn johannsen brobst vnd dem ganczen conuent
des gotzhawss zw herczogenburg zw gegenbuert frumber erber lewt also vnd in sollcher beschaiden das sy vnd all ir nachkomen des benanten gotzhawss ewigkleich den hernach geschriben gotzdienst den ich dar auf gestifft vnd georndennt hab stifft vnd orden auch wissennleich mit krafft des gegenbuertigen briefs herbider vmb aus
freyem vnd dankchperigem willen laewterleich vnd ze vodrist durich gotes ere lieb vnd fuedrung willen vnser vnd aller oben benanten sele hail zu den hernach verschriben zeytten alle iar jerleich volpringen vnd pegen schullen in aller mass als benant ist in dem brief zwm ersten hab ich gestifft vnd geordennt stifft auch vnd orndenn das die benanten
herrn der brobst vnd der gancz conuent des benanten gotzhawss zw herczogenburg vnd all ir nachkomen nwn hinfuer ewigkleich ainen besundern capplan in aines jeden pharrer ze nwsdorff wer die zeit ist chost haben schullen vnd in seiner wehawssung der selb kapplan soll dann schuldig sein all wochen ze sprechen funf mess drey in der
kappeln im haws ze nwsdorf wann die geweicht wird vnd zwo in der pharrkirichen daselbs auf des heyligen krewcz altar vnd dy weil dy cappeln in dem haws nicht geweicht ist so soll man die funff mess all in der pharrkirichen sprechen auf dem benanten altar doch an allen abgankch des andern gotzdienst so dann daselbs in der benanten
pharrkirichen volbracht soll werden er sey gestifft oder vngestifft vngeuerleich das auch der kapplan der dy mess sprechen soll nicht gewalt hab nach seinem muet mess auff sich ze nemen vnd mit denselben dy benanten zall meiner stifft zerfullen vnd sind dy mess hye mit name ausgeczaigt vnd gemelt von wem sy gesprochen schullen werdenn
am ersten alle montag ain selmess vnd in den andern vir messen ye ayns tags ain collectn durich der lembtigen haill vnd des andern tags ain collectn durich der tadtn rwe vnd hayll gehalten werden es schullen auch weder der brobst vnd conuent vnd all ir nachkomen noch der pharrer noch der kapplan gegenburtig vnd kunfftig macht oder gwalt
nicht haben das ze endern in chainer lay angeuer es schullen auch dy offt genanten hern der brobst vnd der conuent vnd all ire nachkomen des obgenanten gotzhawss zw herczogenburg jerleichen dem pharrer zw nwsdorff wer dann dy zeitt ist fuer den kapplan geben zwainczigk phunt phenning zw yeder quotember funff phunt vnuerczogenleich
an allen abgankch der soll dann dem kapplan seinen sold vnd chost dauon ausrichten item ich hab gestifft vnd geordent stifft auch vnd orden auf dew benanten sumb gelts mir ainen ewigen iartag dacz nusdorff in der pharrkirichen zw pegen den mir dy egenanten herrn der brobst vnd conuent vnd alle ire nachkomen ewigkleich alle
iar ierleich begen schullen des suntags nach sand merten tag des abents mit ainer gesungen vigily vnd des margens an dem montag darnach mit ainem gesungen sellampt vnd mit ainem gesungen ampt von vnser lieben frawn schiedung vnd mit funff messen darunder gesprochen der stifft vnd ordnung als gemelt ist habent sich
dy egenanten herrn her iohanns brobst vnd der gancz conuent des gotzhawss ze herczogenburg willigkleich vnd gern ainhelligkleich mit zeittigem ratt verfangen vnd verpunden vnd habent verlubt für sich selbs vnd all ire nachkomen das sy nwn hinfuer zw vodrist gott dem almechtigen zw lob vnd ere mir egenanter margrechten meinem
egenanten wirt vnsern eriben vorvodern vnd nachkomen vnd auch allen gelawbigen selen ze hilf vnd ze trost ierleich vnd auch ewigkleich volpringen vnd volfueren wellen vnd schullen dye stifft vnd ordnung gancz vnd gar in aller mass vnd zeytten als oben gemelt benent erczelt vnd verschriben ist als dann ir gegenbrief mir darumb von in gegeben
klaerlichen innhalt vnd ausweiset auch ist zemerkchen derbarten das in der stifft vnd ordnung als der brief innhalt icht pruch mangl abgankch oder saewmung beschech yecz oder hinfuer vber churcz oder vber lang von nachlessigkait von vergessen oder villeicht halt von willigkleicher tragchait wegen hab ich offt genante margret
mit der obgenanten herrn des brobst vnd des ganczen conuents des egenanten gotzhawss zw herczogenburg guetleichen wissen vnd willen als auch ir gegenbrief mir von inen gegeben ausweist die hernach verschriben peen geseczt in den brief ob sew oder ir nachkomen die stifft vnd ordnung in aller weiss vnd zeitten als oben geschriben
vnd offt gemelt ist nicht also gancz vnd gar volprechten vnd volfuerten als sew verlubt haben sunder dar inn saewmig wearn in ainem oder menigem es wear mit den wochenmessen oder mit dem iartag ist das dy versaewmbnuss gescheach von gotz gewalt oder anderer natduerfft wegen vnd von nembleicher irrung nicht volpracht mocht werden
so schullen sew dann dieselbig saewmbung vngeuerleich des andern tags darnach wissennleich erstatten. wann sew aber dar inn auch saewmbig wearn so schullen mein eriben frewndt nachkomen dye all auf der stifft vnd ordnung ir loss vnd achtung haben schullen dew egenanten herrn den brobst wnd conuent oder ir nachkomen ermanen solicher
versaewmbnuss ze erstatten nach der selben ermanung schullen sew schuldig sein allen versaewmbten gotzdienst inner czehen tagen ze erstatten tetten sew aber des nicht so schullen sich mein eriben frewndt vnd nachkomen der hernach benanten irrer vnd des vorgenanten gotzhawss zw herczogenburg dreyer zehend vnderbinden vnd sind das dy
zehend mit namen von erst zw frewndtzhawssen wein zehent vnd trayd zehent darnach ze nwsdorff des trayd zehents vnd ze teyrn des wein zehents dy benanten drey zehent schullen dann mein eriben frewndt oder nachkomen innhaben nuczn vnd nyessen alslang vncz soleich abgeng vnd versaewmbnuss alles obgemelten gotsdienst von in
genczleich erstatt vnd zw end volbracht wirt vnd als offt sich dann soleich versaewmbnuss des vorgenanten alles gotsdienst durich sew oder ir nachkomen pegeab so schullen sew mit den benanten zehenten durich mein eriben frewndt oder nachkomen in den obgemelten sachen gepuesset werden vnd schullen sew irr nachkomen noch ander
nyemant von irrn wegen das gegen meinen eriben frewndten vnd nachkomen nicht widersprechen noch dabider tuen weder mit geistleichem oder weltlechem rechten in chainer weiss angeuer vnd wann dann solleich versaewmbnuss des gotsdienst von in erstatt ist so sind in vnd jrn nachkomen dy yecz benanten zehent zw irr vnd des egenanten
irrs gotshawss nucz vnd frumben von meinen eriben frewndten vnd nachkomen an alle irrung vnd widersprechen wider ledig worden getrewlich vnd vngeuerleich wolten aber mein eriben frewndt oder nachkomen der yecz benenten zehent dye also phants weiss vmb die gemelten versaewmbnuss habent ingeczogen nicht abtretten sunder gewer oder
andre gerechtigkait darauf wolten suchen vnd ziechen oder villeicht sust muetbilligkleich vnd gewaltigkleich wolten vorhalten oder irrung tuen vnd der stifft vnd ordnung des gotsdienst nichts enachten so soll sew der lanndts fuerst oder sein anbalt dar zwe noetten das sy den benanten herrn dem brobst vnd dem conuent des egenanten gotshawss ir vorgenanter
zehent ledig vnd vngeirt lassen vnd schullen dar zwe verfallen sein ze peen vmb solleich muetbillen freuel oder pfrengnuss all nucz wider ze gebn dye sy von den genanten zehenten genamen haben halt auch in der zeitt der versaembnuss des gotsdiensts vnd schullen dar zwe schuldig sein allen schaden abzetragen die das gotshaws darumb genomen hatt
mit mangel der nucz mit klag mit pottschaft mit nachrayssn oder wye sy des vorhaltens zw schaden komen sind das ires gotshawss scheinbott vngeswarn gesprochen mag seinen slechten worten darumb, ze gelawben das schullen sew in alles widercheren vnd darumb genueg tuen vnd dannoch von dem lanndts fuersten oder seinem anbalt darumb swerleich
gestrafft vnd gepessert werdent bescheach aber das mein eriben frewndt oder nachkomen nachlaessig wearn solleich manung als oben beruert ist ze tun das sew villeicht nicht vil lieb los vnd achtung hietten auf dye stifft vnd ordnung des gotsdienst oder dye brief verlorn wearn das sy darumb nicht westen vnd darumb kain manung taetten so schullen die
egenanten herrn der brobst vnd conuent des vorbenanten gotshawss vnd irr nachkomen bey irrer trew vnd warhait an aydestatt bey kloesterleicher vnd geistleicher wehaltung vnd verpindnuss bey priesterleicher wirdigkait sich selb ermanen aus der gerechtigkait gotes dem nichts verporigen ist vnd sollich versaewmbnuss erstatten in sollicher zeit ze geleicher weiss
als sy von meinen eriben frewndten oder nachkomen ermant wearn vnd ob sew das nicht teatten so schullen sew schuldig sein dy nucz der egenanten zehent durich gotswillen ze geben vnd nichts in irn nucz vnd frumben ze kern vncz das sew all versaewmbnuss alles gotsdienst wider erstattet haben vnd das auch nyemant in dem gotshaws sich mag wereden
von vnbissen wegen sullen yecz angeundts der erwirdig geistleich herr her johanns brobst vnd auch die ersamen vnd geistleichen herrn der gancz conuent des briefs abgeschrifft schreiben in das tadtenpuech das es ein yeder mag gelesen wolten aber vber das alles dye benanten herrn der brobst vnd conuent oder irr nachkomen irrer gewissen vnd
warhayt souil ze kurcz tuen. das sew des alles nicht erachten wolten des ich doch nicht getraw so erstatt dy parmherczigkait des almechtigen ewigen gots den abgankch mir vnd alln den dy stifft geordent ist vnd vader es von den versawmbern an dem gericht da alle ding muessen wider raitt werden in der zall in der wag in der mass auch schullen sew
des tags als sew den obgenanten meinen iartag wegent auf dem letter offennleich mein vnd meines vater vnd meines wirts vnd aller vnser vorvodern vnd nachkomen selen bitten hayssen als sich dann der egenant brobst johanns der gancz conuent fuer sich vnd all irr nachkomen des vnd aller obgeschriben sachen in iren brief gegen mir egenanten
margrechten allen meinen eriben frewndten vnd nachkomen zw halten verschriben habent darumb gib ich vorgenante margrecht den egenanten hern brobst johannsen vnd dem conuent vnd allen irrn nachkomen des offt genanten gotzhawss zw herczogenburg fuer mich all mein eriben frewndt vnd nachkomen zw ainer waren stetten vnd vesten
vrkundt den gegenbuertigen brief besigelt vnd wolbestett mit meinem aygen anhangunden insigil vnd zw geczeugnuss aller obverschribner sachen hab ich mit vleiss gebetten dye edeln mein lieb sweager vnd frewndt clementen den panhalm dye zeit des allerdurichlewchtigisten herrn hern albrechts roemischen ze vngern ze bechem
dalmacien vnd croacien etc. kunig herczog ze oesterreich etc. kambrer vnd phleger ze enns vnd gilingden rewter ze goeczestorff vnd hannsen den frewndtshawsser vnd fridreichen den hachstetter ze wagrain mit irn aygen anhangenden insigiln in allen vnd irrn eriben an schaden. geben nach vnsers lieben hern ihesu christi gepurd vierczehen
hundert vnd im dem newn vnd dreyssigkistem iar am montag nach vnser lieben frawn schyedung.
ich stephan ryss von inczestorff vnd elspet sein hawsfraw vnd margret vnd anna seiner hawsfrawn chinder vnd ich liendel holdel von inczestorff vnd ich vlreich holdl sein
brueder vnd ich hanns garttner vnd elspet sein hawsfraw vnd ich veytt gartner vnd elspett ir swester bekennen alle mit einander ainhelligkleich fuer vns vnd fuer all vnser
eriben vnd miteriben vnd tun dar czwe kund offen leich mit dem brief allen den er fuerkumpt gegenburtigen vnd kunffting das wir von dem erwirdigen geistleichen herrn hern johannsen
brobst sant jorigen gotshaws zw herczogenburg vnd von dem ganczen conuent daselbs in bestandes weiss vnd auf vnser leib westanden haben zway jewch weingarten
vnuerchawfft gelegen an dem perig ze inczestorff niderthalb der alten chunter inn weingarten genant der prayt akcher der in vnd irm gotshawss ledig worden ist von petern
dem muschen rigl vnd liendlein dem nwsser vnd iren eriben dye wir nwn fuerbaser in bestandes weiss inhaben schullen nuczen vnd niessen item von erst so hab ich obgenanter stephan
ryss vnd elsbett mein hawsfraw vnd margret vnd anna meiner hawsfrawn kinder ain halbs jewch item liendl holdl vnd vlreich holdl geprueder haben ain drytail aus aim jewch
item hanns gartner vnd elspett sein hawsfraw vnd veytt gartner sein brueder vnd elspett ir swester haben ain halbs jewch vnd zway drytaill aus aim jewch in solher mass das
wir dy vorgenanten zway jewch weingarten pawleich vnd stifftleich halden schullen mit guetem mittern paw also weschaydenleich das wir dem vorgenanten brobst vnd seim gotshaus
alle iar jerleich davon dyenen vnd raichen schullen an all ir mue aus dem selbing weingarten den wir lesen schullen in ain press an zwain taegen nach einander an vnderlass vnd
in dem drytten embmer wein aus dem selbing weingarten pey der press geben schullen, den sew vessen schullen in ir vas wir schullen auch den vorgenanten weingarten nicht lesen noch
pey der press taylln es sey dann ir anbalt vnd pott dabey gegenbuertig wir schullen auch den pressern vnd andern arbaytern chost liecht vnd lan geben ausgenomen den tragern den
wir von vnserm tayl lanen schullen vnd sew von dem iren wir haben auch mit des vorgenanten brobst guetleichen willen vreye wal den vorgenanten weingarten zw verseczen zw verchawffen
vnd nicht anders wenn mit den rechten dew wir dar czwe haben aynem geleichen mann der dem vorgenanten brobst vnd seim gotzhaws dar zwe fuegleich sey vnd sol das
geschechen mit seinem guetleichem willen vnd mit sein hannden wir schullen auch den vorgenanten weingarten mit rechtem gueten paw halten mit mist mit stekchen mit grueben
vnd mit anderm paw das dar czwe gehoert teaten wir des nicht vnd das wir das mit den nachpawrn oder andern pawlewten veberbeist wuerden so soll man vns mit vnserm
tayll most pey der press phenndten dar zwe so schullen wir dannoch von allen vnsern rechten geuallen sein recht als ob wir tad wern auch ist ze merkchen wann
das ist das der leczt leib vnder den vorgenanten dreyerlay leiben mit dem tad abgangen ist vnd nicht mer enist vnd ob er das erst paw in dem weingarten volbracht
hiet so mag er dye nucz de im zw seim tail desselbing iars zwe stendt schaffen machen vnd geben wem er wil also das dem weingarten an dem andern paw vncz hinbider
zw dem lesen nichts verczogen werd vnd sol fuerbaser der weingarten dem egemelten brobst vnd seim gotzhaws wider ledig vnd lass sein an allen krieg vnd widerred.
vnd des zw einer warn vrkund so geben wir dem egemelten brobst vnd dem ganczen conuent den offenn brief besigilt mit der erbern weysen hannsen des melkchaimer
die zeit richter zw herczogenburg vnd lienharten des schilher burger vnd ainer des rats zu herczogenburg paider anhangunden insigiln dew wir mit vleiss paid dar
vmb gebetten haben in paiden vnd irn eriben an schaden wenn wir die zeit selber aygens gegrabens insigil nicht enhetten. darhinder wir vns verpinden all obgeschriben
mit vnsern trewn an aydes statt alles das war vnd steatt zu haben das an dem brief geschriben stet. geben nach vnsers herrn cristi gepurd vierczehenhundert iar dar nach in
dem newn vnd dreyssigkisten iar an mitichen nach sant gilig tag.
wir bruder chonnrat wurm prior prediger orden ze krembs vnd der couent daselbs veriehen für vns vnd all vnser
nachkomen vnd tun kund offennleich mit dem brief allen den er fuerkumbt ze lesen vnd ze horen das wir mit gemainen
verainten ratt zw der zeit do wir das mit recht vnd mit lechen hern handen des erwirdigen geistleichen herrn herrn
johannsen brobst zw herczogenburg woll getun machten vnsern ledingen vnd vnuerchumerten hoff ze straiczestorff
verchawfft haben vnd der da gelegen ist zwischen thamans des renstleins haws ains tails vnd petern des geriber
des andern dauon man jerleich dem vorgenanten brobst vnd all sein nachkomen in das ampt gen straczestorff an sant
michels tag dienen vnd raichen soll zw rechtem grunt dinst dritthalben vnd funffczigk wienner phennig vnd fuer den
chlain dinst syben vnd zwainczigk phennig vnd von ainem holcz in der aw gelegen dreyssigk phennig vnd von ainem
pawmgarten dreyssigk phennig das alles zw dem vorgenanten hoff gehort vnd dauon man auch jerleich das
gewoenndleich marichfueter vaschang huenner vnd tayding phennig ausrichten soll vnd nicht mer hannsen dem awer vnd
anna seiner hawsfrawn vnd irn paiden eriben vmb ain sumb gelts der wir von inen gancz vnd gar ausgericht peczalt
vnd gewert sein worden zw rechten taegen an allen vnsern schaden vnd mugen auch hinfuer mit dem egenanten hoff vnd
mit seiner zwegehorung allen iren frumb damit schaffen mit verseczen verkawffen schaffen machen vnd geben wem sew
wellent an vnser vnd all vnser nachkomen vnd menigkleichs von vnsern wegen irrung vnd hindernuss. vnd
sein auch des vorgenanten hofs mit seiner zwegehorung ir recht gewer schermb vnd fuerstandt fuer all rechtleich
ansprach als solleichs kawfs vnd lanndes recht ist in oesterreich. wer aber das in icht krieg oder ansprach
auferstuendt es wer von vns oder vnseren nachkomen des sew ze schaden kaemen mit dem rechten denselbing
schaden schullen vnd wellen wir inn allen ausrichten vnd widerkeren an all ir mue vnd schullen sew den
haben zw vns vnd allen vnsern nachkomen vnd dar zwe auf allidem guet das zw dem vorgenanten vnserem
gotzhaws gehort es sey erib oder varundt guet vnd davon pekomen aller irr schaeden so sew nagst mogen
das ist vnser aller guetleicher will vnd wort wir sein lembtig oder tod. vnd des zw einer warn vrkund so geben
wir in disen offenn brief wesigelten mit mein obgenantes bruder chonnrats wurm prior des egenanten
gotzhawss ze krembs vnd des conuentz daselbs payder anhangunden insigiln der brief ist geben worden
do man zalt von kristi gepurd virczehenhundert iar vnd dar nach indem newn vnd dreyssigkisten iar des mittichen
vor sand pauls tag zw der pekerung des heyling zwelifpotten.
wir fridreich von gotes gnaden herczog ze osterreich ze steir ze kernden vnd ze krain graf zu tirol etc. bekennen als
die ersam geistlichen vnser lieben andechtigen... der abbt zu varenpach... der probst zu herczogenburg vnd der probst zu sant
andre auf der traysem mit einander stossig gewesen sind vmb die waid, gruntt holcz vischwaid vnd wasser von dem alten marchstain
von pheffing entrechts vber nach snuermass vncz an den alten marchstain vnder dem grasperg, die in vnd irn gotshewsern
vor czeitn gen weilent weykharten von retelperg vnd gotschalchen von flachenegk von erbern leuten die si darczu
habent gepeten zugetailt sind nach begreiffung ains besigilten vnuerserten briefs der vns an heutigem tag fuerpracht vnd vor
vns ist gelesen worden. daz wir nach verhorung des yeczgemelten briefs vnd was all taill daczemal fuerpracht habent mit derselben
tail wissen vnd willen nach vnserer ret rat wolbedechtleich vmb solich der egemelten tail stoss vnd zwayung entschaiden haben
wissentleich mit dem brief. vonerst was von dem alten marchstain von pfeffingen trifft, vber nach snurmass vber die traysem
vncz an den alten marchstain vnder dem grasperg, wie so das genant ist, vnd was niderhalb der marchstain ist waid gruntt holcz
wasser vnd vischwaid, wie so das auch genant ist daz das alles sol fürbasser eewicleich der egenanten dreyer gotshaewser sein dabei
ewicleich ze beleiben, vnd fürbasser allen iren frumen damit ze schaffen als es in aller pest wol kom vnd fuge an allen irrsal vnd daz
auch all obgemelt tail den muluankch weder oberhalb der marchstain noch vnderhalben nicht irren sullen in dhainerlai weis....
item von des obgenanten besigilten briefs wegen den si habent fuerpracht vnd den der egenant, probst von herczogenburg vncz
her innhat mainen vnd wellen wir welher obgemelter tail desselben briefs vidimus nemen welle als offt im des durfft
geschehe, daz im des derselb probst von herczogenburg wer der ye zu zeiten ist stat tun vnd in des vidimus geben sol vngeuerleich.
wir wellen auch daz derselb besigilt brief in allen seinen puenten vnd artikeln, als oben ist begriffen, sol genczleich bey krefften
beleiben vnd die egenanten drew gotshewser sullen sich des haltten, vnd die wayd grunt holcz vischwayd vnd wasser als oben
ist gemeldet innhaben nuczen vnd messen nach lautt des selben briefs vngeuerleich. vnd des zu vrkunt geben wir yedem vorgenanten
tail vnsern brief in geleicher lautt. geben zu wienn an dem suntag letare zu mitteruasten nach kristi gepurd vierczehenhundert
iar vnd darnach in dem vierczigistem iare. ich anna micheln des meunseer burger zu klosternewnburg hausfraw vergich fuer mich vnd all mein erben vnd tuen kund offennleich
allen leuten mit dem brief, das ich mit guetem willen mit wolbedachtem muet zu derczeit do ich es wol getun mochtt, vnd mit
perigmaisters hannden des erbern hannsen des mewrl dieczeit perigmaister daselbs zu newnburgk auf des edln herrn vlreichn von
eyczing guet verkaufft hab ain drittail aus ainem jeuch gelegen am kalmperig in der ris genant das hartmuetl zunachst mit ainem
rain des bischoffs weingarten von passaw genant der lobenstainer, dauon man jerleichen dint dem obgenanten herrn vlreichen dem eyczinger
vnd sein erben ainen eimer weins ze perkrecht vnd zwenn wienner phennig ze voitrecht, als das mit alltter herkomen ist vnd
nicht mer denselben weingarten der mein vaetterleichs vnd muetterleichs anerstorbens eribgut ist gewesen hab ich mit allen den
nueczen vnd rechten als ich den vnuersprochenlich in perkrechts gewer inne gehabt vnd herbracht hab vnd als er von alltter
herkomen ist mit ganczer fürczichtt verkaufft vnd geben vmb hunndertt vnd virczigk phunt wienner phenig der ich gancz vnd
gar gewertt pin ze rechten tagen dem erwirdigen geistleichen herrn herrn hannsen brobst sannd goerigen gotzhaws zu herczogbuergk
vnd dem conuendt gemainklich daselbs fürbaser sy vnd all ir nachkoemen allen irn frumen damit zeschaffen verkauffen
verseczen vnd geben wem sy wellent vor aller irrung so es in vnd demselben irm gotzhaws am aller pesten fuegund ist vngeuerleich. ich pin auch des vorgeschriben weingarten ir recht gewer vnd scherm fur alle ansprach nach des lanndes rechten in
oesterreich. gebunnen sy daran icht krieg oder ansprach von wem das wer mit recht das sol vnd wil ich in alles ausrichten
vnd was in daran abget das sullen sy haben zu mir vnd mein erben vnuerschaidenlich vnd auf allem vnserm guet das wir haben
wir sein lebentig oder tod. mit vrkunt geben wir in den brief besigelt mit meins egenanten kanwirts micheln des meunseer
anhangundem insigil darunder ich vorgenante anna bekenn stet czuhaben so uor geschriben steat vnd mit des egenanten perigmaisters
hannsen des mewrl anhangundem insigil der sach ist geczeug durich vnser pet willen der erber hanns walchouerburg
daselbs zu newnburgk mit seinem angehangenen insigil im vnd sein erben an schaden. geben an phincztag nach prediger
chiribey nach kristi gepurd virczehenhunndert vnd in dem virczigistem iare.
ich wulfing veyrtager zu haiczendorff gesessen vergich fuer mich vnd all mein erben vnd tun kunt offenleich mit dem prief allen dew in sehent und horent oder lesent dy
yecz lebent vnd hernach kunftig werdent von der zuespruch vnd stoezz wegen so ich ains tails vnd dy erwirdigen geistleichen herrn... her iohanns brobst des gotzshaws zu
herczogenburg vnd der gancz conuent daselbs des andern gehabt haben von zwayer mess wegen so sew dann vor zeiten gelesen vnd ausgericht haben von irer pharr zu
hayczendorff in sand georigen kappellen dy da ligt in meins egenanten veyrtager hor zu haiczendorff nu pin ich egenanter wulfing veyrtager mit meinen nachsten
frewntn mit den egenanten herrn dem probst vnd dem ganczen conuent des gotzhaws zu herczogburg mit einander aynig warden also das sew nu fürbaser oder wer
die pharr verbeset vnd vor vnfryd mugen jerleich ain mess mir vnd mein erben oder wer den benanten hof innehat lesen vnd ausrichten sullen all wochen an dem samstag
in der vorgenanten sand georigen kappelln von irer pharr zu haiczendorff koem aber ain veyrtag an den selben samstag so sullen sew dy mess an ainem anderm tag
derselben wochen lesen vnd ausrichten an alles vercziehen wear aber das sew der ir pharrer oder wer dy pharr verbest dy mess in ainer wochen nicht ausrichteten als
dann vorgemeldet ist, so sullen sew mir oder mein erben oder dem der den hof innhat in der nachstkunftigen wochen zwo mess in der obgemelten kappelln lesen vnd ausrichten.
wear aber das sew oder wer dy pharr verbeset ain moneyd oder lenger verczuegen so sol vnd mag ich mich egenanter veyrtager oder mein erben oder wer den hof dy czeit
innhat vns des dinst zu leubs vnd respicz underwinden der vor zu der mess gehort hat vnd wir mugen dy selben nucz so lang inhaben zu nucz der selben mess in sand
georigen kappelln vnd nicht vns selbs incziehen als lang das das alles volpracht wyrdet das der mess abgangen ist auch habent sew vns verlobt das sew oder ain yeder
verbeser an sand georigen tag vnd an dem tag so dy kappelln geweicht ist warden vns ainen priester an den benanten tegen predigen sullen lassen in der selben
kappelln, als das dann von alter herkomen ist was aber an den benanten tegen oder aber an andern tegen opfer in derselben sand georigen kappelln in dem haws
gelegen geophert auf den altar wurd das sol ain pharrer der dy czeit da ist innemen vnd aufheben vnd ich mein erben oder wer den benanten hof innhat nicht ich
vorgenanter wulfing veyrtager oder wer den hof innhat sol den priestern vnd den dy singen helfent vesper vnd ampt an den selben tegen essen vnd trinkchen geben
darumb sullen wir ich mein erben oder wer den hof innhat dy sammung innemen vnd das das alles so oben geschriben vnd gemeldet ist stett vnd vnczebrochen beleib
daruber so gib ich egenanter wulfing veyrtager für mich vnd für all mein erben vnd wer den hof nach vns innhat den erwirdigen geistleichen herrn... dem
probst vnd dem ganczen conuent vnd allen irn nachkomen des benanten gotzhaws zu herczogenburg zu ainer waren vrkund den brief besigelten mit meines
vorgenanten wulfing des veyrtager anhangunden insigel vnd durch zeugnuss willen der sach hab ich vleizzich gepeten den edeln mein lieben frewnt jorgen den
rauber zu sitndorff, das er sein innsigl auch zu bestettung der obgeschriben sach an den brief gehangen hat doch im vnd sein erben an schaden der brief ist
geben zu haiczendorff nach kristi gepurd vierczehenhundert iar vnd darnach in dem vierczigkisten iare an suntag nach gotzleichnams tag.
ich barbara weilent des edeln hannsen des floytten seligen witib vergich fuer mich vnd all mein erben vnd tun kund offennleich
allen leuten mit dem brief das ich mit guetem willen zu der czeit do ich das wol getun mochtt auch mit hannden des erbern
weisen chunraten des perbmhaubts stat richter zu klosternewnburgk vnd die czeit perigmaister daselbs auf der ersamen
geistlichen herren vnd klosterfrawn gut des goczhaws zu pullgarn verkauft habe ein halbes ieuch weingartten gelegen im
wolfsgraben zunachst thomans des pranpirpairs weingartten dauon man ierlichen dint dem egenantten goczhaws zu pullgarn
anderthalben emmer weins ze perkrecht vnd drey wienner phennig ze voitrecht als das mit alltter herkomen ist vnd nicht
mer den yeczgenantten weingartten hab ich mit allen den nuczen vnd rechten als ich den vnuersprochennlich in perckrechts
gewer innegehabtt vnd herbrachtt hab vnd als er von alltter herkomen ist rechtt vnd redleich verkaufft vnd geben vmb ein
sum gellts der ich aller enndtrichtt pin ze rechtten tegen dem erwirdigen geistleichen herren hern johannsen brobst sand
jorign goczhaws zu herczogenburgk vnd dem gannczen conuendt gemainclich daselbs fuerbaser ledicklichen vnd freyleichen
ze haben vnd allen irn frumen damit ze schaffen verkauffen verseczen vnd geben wem sy wellen vnd alles das damit
tun vnd hanndln das in vnd irm goczhaws am aller pesten fuegund ist vngeuerleichen ich pin auch mitsambtt allenn
meinen erben vnuerschaidenlich des vorgnantten weingarttens ir recht gewern vnd scherm für alle ansprach als soleichs
kauffs perckrechts vnd des lanndes ze oesterreich recht ist angeuerde. ging in aber daran icht ab oder stund in icht kriegs
oder ansprach daran auf von wem das wer mit recht was sy des schaden nement wie der schad genantt wirdt das sol
sol vnd wil ich in ganncz ausrichten vnd abtragen an allen irn schaden vnd sullen auch sy das haben zu mir vnd mein erbn
vnuerschaidentlich vnd auf allem vnserm guet erib vnd varendguet das wir haben in dem lannde zu oesterreich oder wo
wir es haben nichts ausgenomen wir sein lembtig oder tod. vnd das der kauffs fürbaser stet vnd vnczerbrochen peleib des zu
ainer warn vrkund gib ich in daruber den brief besigiltn mit meinem anhangundem insigil vnd mit des egemelten
perigmaisters kunraten des perbmhaubts anhanngundem insigil der sach ist geczeug durich meiner vleyssigen pet
willen der edl peter der mueestinger mit seinem angehangen insigil im vnd sein erben an schaden. geben an freytag
nach inuocavit inn der vasten nach kristi gepurd virczehenhunndertt vnd in dem ains vnd virczigistem iare.
ich jacob mulner von mynnpach vnd ich margret sein hawsfraw veriehen fuer vns vnd all vnser eriben vnd thun kund offennleich mit dem
brieff allen den er fuerkumbt gegenbuertigen vnd kunffting das wir nach ratt vnd mit guetem willen vnd mit lechen herrn hannden des erwirdigen
geistleichen herrn hern johannsen brobst sand origen gottzhawss zu herczogenburg haben wir recht vnd redleichen verkawfft vnd zw
kawffen gegeben vnser mull dacz sand jorigen gelegen mit aller irrer zwegehorung dem erbern petern dem mullner vnd anna seiner
hawsfrawn vnd irn paidn eriben vmb ain sumb gelts der wir von in vnd irn eriben gancz vnd gar ausgericht vnd peczalt sein worden zw rechten
tegen an allen vnsern schaden dauon man dient dem vorbenanten brobst vnd seinem gotzhaws zw herczogenburg vnserm genaeding herrn
jerleich an sand jorigen tag newn vnd zwainczig wienner phening vnd von ainer wisen dew ist nwn ein pemstatt newn wienner phening auch
an sand jorigen tag vnd an sand mertens tag drey vnd sechczig wienner phening vnd zwo vaschang henn des alles nicht mer. es schol vnd
mag auch der vorgenant peter mulner an der sidlmull dye zeit gessessen vnd anna sein hawsfraw vnd all ir paider eriben mit der vorgenanten
mull allen irn frum woll damitt schaffen mit verseczen mit verkawffen schaffen machen vnd geben wem sy wellent an mein vnd meiner eriben
vnd menigkleichs von vnsern wegen irrung vnd hindernuss wir sein auch des egenanten petern mulner an der sidlmul seiner hawsfrawn
vnd ir paider eriben der vorgenanten mull ir recht gewer schermb vnd fuerstand fuer all rechtleich ansprach als dann solleichs kauffs vnd des
lanndes zw oesterreich recht ist. gieng in aber daran icht ab oder ob in icht krieg oder ansprach daran auferstuend es waer von vns oder vnsern
eriben oder von wem das waer der das von vnseren wegen taett des sew zw schaden kaemen mit dem rechten den selbing schaden schullen sew haben
dacz vns vnd vnseren eriben vnuerschaidenleich vnd dar zwe auf aller vnser hab vnd guett de wir yeczund haben oder noch kunfftigkleich
hinfuer gewinnen es sey erib oder varundt guet wye das genant ist nichtz darinn ausgenomen noch hindan geseczt vngeuerleich des sew
dann der lanndes fuerst oder ein yeder herr oder richter darhinder vnser guett gelegen ist alful inantbuerten vnd gewaltig machen schullen
vncz sew aller irr scheden gancz vnd gar davon ausgerichtt vnd petzalt werden. das ist vnser aller guettleicher will vnd wortt wir sein
lembtig oder tod. mit vrkund des briefs besigilt vnd bestett mit des erwirding geistleichen herrn hern johannsen brobst sand joerign
gotzhaws zw herczogenburg anhangunden insigil den wir mit vleiss darumb gepettn haben vnd zw pesser sicherhait so haben
wir mit vleiss gepeten den erbern weysen hannsen den melkchaimer die zeitt richter zu herczogenburg das er der sach geczewg ist mit
seinem anhangunden insigil im vnd sein eriben an schaden. vnder der obgenanten zwayer sigil verpinden wir vns mit vnsern trewn
an aydes statt alles das war vnd stett zw haben das an dem brieff geschriben stett der brief ist gegeben worden als man zalt von
kristi gepurd virczehenhundert iar darnach in dem ains vnd virczigisten iare an der heyling dreyer kuning tag.
ich peter ysprer burger zu stain vnd ich dorothea sein hausfraw bekennen für vns vnd vnsern sun vrban der noch vnuogtper ist offennleich mit
dem brieff vnd tunn chund menikleichen allen leuten den er fürkumbt das vns die erwirdigen geistleichen herren brobst johanns brobst des
goczhaus zu herczogburkch vnd der conuent gemainkleich da selbs mit verayntem muet vnd rat lassen habent vnerkaufft auf vnser dreyer leib lebteg
ire aindleff fiertal weingarten gelegen in irer pewnt zwischen den steten krembs vnd stain vnd stosset an ir haus daselbs also beschaidenleich das wir
denselben weingarten nu hinfür schullen innehaben vnd in dauon raihen vnd geben schullen von erst von den ersten drein iaren nacheinander komend
das ist von den ersten drein lesen schullen wir in jerleich geben den virden ember most darnach hinfür schullen wir in ierleich geben den dritten ember
vnd nicht mer wir schullen auch denselben weingarten an all ir mue in ir press lesen vnd schullen in den tail bey der press geben den sy dann in ire vas
schullen vechsen wir schullen auch den weingarten nicht lesen noch den most bey der press tailln es sey dann ir anballt vnd pot dabey wir schullen auch
den pressern vnd andern arbaittern chost liecht vnd loen geben an die trager den sy loenen schullen von irem tail sy schullen auch zehenten von irem tail
vnd wir von vnserm tail vnd si schullen verrichten das purkrecht sy schullen auch in die press allen gerecht schaffen an all vnser mue wir haben auch
freye wal denselben weingarten zu verseczen oder zu verkauffen mit den rechten die wir daran haben ainem gleichen mann der in fuegleich sey vnd schol
das geschehen mit irem willen vnd handen wir schullen auch denselben weingarten in rechtem gueten paw halden mit stekchen mit grueben vnd mit anderm
paw das darczu gehort teten wir des nicht das sy das mit den nachtpawrn vnd vmbsessen beczeugeten so schullen sy vns mit vnserm tail in dem lesen
bey der press phennden vnd das schol sein mit vnserm guten will vnd schullen wir von vnsern rechten gefallen sein als ob wir tod wern. sy pindent
sich auch darczu wann das ist das der lest vnder den drein leiben mit tod von der weld schaidet vnd das erst paw in dem weingarten volpracht hat das
er die nucz desselben iars mit dem lesen geschaffen mag wemb er wil, also das dem weingarten an dem andern paw vncz zu demselben lesen nicht verczogen
werd vnd schol fürbas derselb weingarten in vnd irem gotzhaus ledig sein an all chrieg vnd wider red vngeuerleich des ze vrkund geben wir den
egenanten erwirdigen geistleichen herrn dem brost vnd dem conuent des gotzhaus ze herczogburkch vnd allen iren nachkomen den brieff besigelten
mit der erbern andreen des armpilgrem burger zu stain vnd hannsen des grueber auch burger vnd statschreiber daselbs baider anhangunden
insigeln die wir vleissikleich darumb gepeten haben in vnd irn erben an schaden darunder wir vns verpinden mit vnsern trewn alles das war
vnd stet zu halden das vor geschriben ist geschehen nach cristi gepurd virczehenhundert vnd im dreuvndvirczigistem iar an suntag nach sannd
johanns tag zu sunenbennden.
ich peter im lehen von aynoed vnd anna sein hausfraw vergehen für vns vnd all vnser erben vnd tun kund offenleich mit dem brief
allen den er fuerkumbt gegenbuertigen vnd kuenftigen das wir mit gesundtem leyb mit wolbedachtem muet nach ratt vnser nagsten
frewndt vnd lehenherren handen des erwirdigen geistleichen herrn hern johannsen brobst sand georigen goczhaus zu herczogburgk
vnd zu der zeit do wir das mit gueter vernuft von aygem willen an meanigkleichs widersprechen rechtleichen wolgetun mochten
wolbedechtleich vnd vnbetwungenleich durich sundern gunst vnd lieb willen zeuordrist gott dem almechtigen zu lob vnd ere haben
wir zugeaygent geschafft vnd gegeben dem vorgenanten brobst vnd seinem goczhaus zu herczogburgk vnd dem ganczen conuent daselbs
vnser ledige vnd vnuerkumerte wis der do anderthalb tagwerich sind gelegen pey der prugmuel dauon man zu purkrecht dient jerleich an sand
michelstag drey wienner phennig vnd nicht mer, dem vorbenanten brobst vnd seinem goczhaus gen herczogburgk wir schullen auch ich vnd die
vorgenant mein hausfraw die egenant wis vnser lebteg jnnhaben nuczen vnd niessen vnd nach vnser baider tod vnd abgangkch so schol dy
egenant wis dem vorgenanten brobst vnd seinem goczhaus zu herczogburgk vnd dem ganczen conuent daselbs gancz vnd gar ledig sein an aller
meiner erben vnd frewndt vnd menigkleichs irrung vnd widersprechen von vnsern wegen sy mugen auch hinfür nach vnser baider tod vnd
abgangkch mit der vorbenanten wis alles damit henndln vnd tuen nuczen vnd niessen so es in am aller pesten fuegt vnd wolgeuelt in solicher
beschaidenhait das der vorgenant brobst vnd das gancz conuent des goczhaus zu herczogburgk vns vnd allen vnsern voruordern all iar jerleich
ain ewigen iartag pegen schullen des fritags nach sand cholmans tag des abents mit einer gesungen vigily des morigens mit einem
gesungen selambt vnd vier stechkertzen darunder aufgeczundt werden dauon wir ich vnd mein hausfraw vnser lebteg dem vorbenanten
brobst vnd allen seinen nachkoemen all iar jerleich dienn vnd raichen schullen des fritags nach sand chollmanstags ain halb phunt wienner
phennig wir geben vnd aygen auch dy egenant wis dem vorgenanten goczhaus zu herczogenburgk vnd dem ganczen conuent daselbs wissentleich
in kraft des briefs mit alliden eren rechten vnd nuczen als wirs dann in aygner vnuersprochner nucz vnd gwer inngehabt vnd herpracht haben
als sy dann mit rain vnd stain vmbfangen vnd von alter herkomen ist vnd das das obgenant geschefft hinfür also stett vnd vnczebrochen
weleib darumb so gib ich obgenanter peter im lehen vnd anna mein hausfraw dem egenanten brobst johannsen vnd dem gancz conuent des
goczhaus zu herczogburgk den offen brief besigelten mit des edeln hainreichen des sweinpekchen anhangunden insigel den wir mit
vleis darumb gebetten haben doch im vnd sein erben an schaden, dahinder wir vns verpinden mit vnsern trewn an aydes stat alles
das war vnd stett zu haben das an dem brief geschriben stet der sach ist gezeug durich vnserer vleissigen gepett willen, der erber hanns
melkchaimer die zeit richter des markchts zu herczogburgk mit seinem anhangunden insigel im vnd sein erben an schaden. geben nach
christi gepurd vierczehenhundert iar darnach im drei vnd vierczigkistem iar an montag nach vnser frawn tag irer schidung.
ich andre prannt bekenn fuer mich vnd all mein erben mit dem gegenbuertigen brief das ich recht vnd redleichen verkawfft vnd ze
kawffen geben hab dem erwirdigen geistleichen herrn hern johannsen brobst ze herczogenburgk vnd dem ganczen conuent daselbs vnd
irn nachkomen ain secz gelegen an des peter gessler hawss zw kunigstetten dye perkrechtlechen ist von dem egenanten brobst vnd dem
conuent daselbst dauon man jerleich dient in dem lesen ain emer most vmb ain sumb gelts daran mich wol benuegt hatt vnd pin auch
der gancz entricht vnd beczalt an allen schaden sew schulln vnd mugen auch vnd all ir nachkomen brobst vnd conuent daselbs mit der
egemelten secz vnd irr zwegehorung allen irn frumb damit schaffen damit hanndln vnd tun als mit anderm irn guett wye in das am
pesten fuegund ist ich bin auch vnd all mein erben des kawffs vnd der secz vnd irer zwegehorung des egenanten meins herrn vnd conuent
dasselbs vnd irrer nachkomen ir rechter gewer vnd schermb vnd fuerstandt fuer all rechtleich ansprach alls solleichs kawfs vnd purkrechts
lechen recht in dem lannd ze oesterreich. giengin aber daran icht ab mit recht vnd ob in icht zuespruch darann aufferstuend von
wem das wer des sewin schaden kaemen wie sach das gaeb denselbig schaden vnd abgang gelob ich vnd mein erben dem egenanten
meinem herren vnd conuent vnd irn nachkomen dasselbig gancz auszurichten vnd widerzekeren trewleich an gener sew schullen auch
das alles haben zw mir meinen eribin vnd auff all vnserm guett das wir haben in dem lannd ze oesterreich oder wo wir es haben
vngeuerleich. des zw vrkund gib ich obgenanter anndre prannt fuer mich vnd all mein erben dem egenanten meinem herrn vnd dem
conuent vnd irn nachkomen den brief besigilt durich meiner vleissigen gebett willen mit des erbern hannsens des melkhaymer dye
zeit richter zw herczogenburgk anhanngunden insigil vnder des insigil ich mich egenanter andre fuer mich vnd all mein eriben
verpinden mit vnsern trewn alles das stett zw haben das an dem brief geschriben ist des ist geczewg durich meiner vleissigen gebett willn
der erber liennhart schilher burger vnd ainer des rats daselbs zw herczogenburgk mit seinem anhangunden insigil in paiden vnd irn erbm an
schaden. geben nach kristi gepurd virczehenhundert iar vnd darnach in dem drey vnd virczigisten iare des suntags vor sand giling
tag.
ich lewpoldt van neydekch die zeit phleger zu gars vergich fuer mich vnd all mein eriben vnd twenn kund offenlich mit dem brieff
das vns der erbirdig geystlich herr her johanns brobst sand georgn gotzhaws zu hertzogenburg vnd der conuent daselbs durich sunderer
lieb vnd gunst willen in bestandes weys verlassen habent ires gotzhaws zechent gelegen zu czaekking chlain vnd grossen alls der von alter
irem gotzhaws vnd in zugehoert allain auff die nachstkuenftigen zweliff iar nach datum des brieffs also beschaydenlich das ich vnd mein
erben in iaerleich dauon raichen vnd geben schol ain mut waytz ain mut korn zwen mut habern zu verlust vnd ze gwin vnd schol die
awsrichten an alles vertziechn dew zweliff iar in irn kasten zu hertzogenburg zu sand gilign tag getrewlich vnd vngeuerlich es mag
auch der egenant herr brobst johanns vnd der conuent daselbs mit dem vargenanten zechent klain vnd grossen vnd mit aller gerechtikait
so darauff ist nach den zweliff iarn darnach selber infuern oder in bestandes weys lassen mir oder andern lewten oder wer in dan fueglich dartzu
ist an mein vnd meiner erben vnd meniklichs von meinen wegen irrung vnd widersprechung auch schol vnd will ich vnd all mein eribn
noch nyemant van vnsern wegen sew in den andern irs gotzhaws zechenten irrung noch hindernuss twenn vngeuerlich twenn wir aber des
nicht was sew dann des benanten zechent schaden nement wie der schaden genant wirdet chainer ausgenomen den ainer vngeswarn mit slechten
warten gesprechen mag der den brieff fuerpringt den selbn schaden mit sambt dem obgenanten hawbptgut geloben wir in mit vnsern trewnn
gentzlich ausczerichten vnd widerczechern an allen iren schaden si schullen auch hawptgut vnd schaden haben zu vns vnd vnsern eriben
vnuerschaydenlich vnd auf allem vnserm gut das wir haben indem landt ze oesterrich oder wo wir das haben es sey eribgut oder varundt
gut wie das genant ist nichts awsgenomen des sew dann der landesfuerst sein landmarschalich anwelt oder wer irn gwalt hat an fuerladung
chlag vnd gericht so vil zephant in antburten nucz vnd gwer seczen vnd gewaltig machen schullen wo sy darauff zaygent oder choement
so verr das sew des obgenanten irs zechents vnd auch schadens gancz vnd gar dauon awsgericht vnd gewert werdent wir sein lembtig
oder tod, vnd wer auch den brieff mit ierem guetem willen inhat vnd fuerpringt dem sey wir alles des schuldig vnd gepunden ze gelten
vnd ze volfuern das an dem brieff geschriben stet zu gleicher weys alls in selber vnd des zu vrkund so gib ich in den brieff fuer
mich vnd all mein eriben besigilt mit meinem anhangunden insigil der da geben ist nach christi gepurd virtczechenhundert vnd darnach
in dem funfvndvirtzigisten iare an sand iacobs des heyligen zwelefpotn tag. ich stephan pawr zu talarn vnd ich margaret sein eeleichew hawsfraw veriechen vnd tuen kund offenleich mit dem brief allen den dy in sehent hoernt oder lesentt
das wir nach guetm rat vnser nachsten frewnt zu der zeit da wir es mit recht wol getun machten rechtt vnd redleich verkaufft vnd zu kauffen geben haben
ein wismad gelegen innerhalb der frawndarffer vnd der hilppersdarffer viechwaid innerhalb des valltar in der aw vnd ist vnsser freyes purkrecht vnd
ze lehen von dem edlen vnd vessten thaman dem wehinger da von man iaerleich dint drey schilling pfennig an sand joergen tag auch dem obgenanten
lehenherrn thaman dem wehinger vnd seinen eriben vnd nit mer dem erbern vnd geistleichen hern her stephan karherr zu herczogenburg
dye tzeit verweser vnd pfarrer des gotzhaws zu reydning vnd allen seinen nachkomen aus sand joergen gotzhaws zu herczogenburg auch fuer freyes
purkrecht vmb ain sumb gelts der wir gancz vnd gar von im ausgericht vnd beczallt sein zu rechten taegen es mag auch der eegenant herr her
stephan vnd all sein nachchoemen fuerwas mit dem obgenanten wismad allen irn frumb schaffen mit verkawffen versetzen schaffen vnd geben wem sew
wellen an vnser vnd vnser aller eriben vnd menikleichs irrung vnd hindernuzz in soleicher beschaidenhait das es sey vnd geschech mit vrlab vnd
gunst des erbern geistleichen herrn dyselb zeit brobst vnd verweser des gotzhaws zu herczogenburg vnd des ganczen conuent doselbs wir obgenanten
sein auch mitsambt vnser eriben des vargenanten wismad in den vargeschriben rechten sein recht gwer fuerstand vnd scherm fuer all ansprach als soleichs
kawfs vnd freyes purkrechts des lands zu oesterreich recht ist. gien in awer daran icht ab oder stund in krieg oder ansprach daran auff
von wem das waer mit recht wes sew denn des schaden nemen denselbigen schaden schullen vnd wellen wir in allen ausrichten vnd widerkeren
an allew widerred er schol auch das haben zu vns vnsern eriben vnd vnuerschaidenleich auff allem vnsern guet das wir haben in dem land zu
osterreich oder wo wir es haben es sey erib oder varundguet wie das genant oder wo das gelegen ist nichts darinn ausgenamen vngewerleich
wir sein lemptig oder tod. so wir obgenant aygen sigl nit haben vnd das der kawff fuewazz also stet vnd vnczebrochen beleib des zw warer
vrkund gib ich obgenanter stephan pawr vnd margaret sein hawsfraw den brief besigelt mit des edeln manns herman gruenpek anhangunden
insigl dy selbig zeit phleger meins herrn von wehing vnd richter zu sitzenperg dahinder ich mich verpint als das stet zu halden das oben
an dem brief geschriben stet zu pesser sicherhait pitt wir auch den edlen vlreichen den pogschuetz das er sein sigl an den brief hach zu warer
tzewgnuzz als das oben geschriben stet staet zu haltten doch in vnd allen irn eribn an schaden der briff ist geben nach christi gepuerd in dem
vierczehenhundertistem iar darnach in dem funfvndvirtzigisten iar des suntag in der vasten genant iudica. ich peter wagner zu seebarn vnd ich margarecht sein hawsfraw joerg vnd jacob ir payder kinder vnd ich michel czwichsauff auch van seebarn
vnd margarecht sein hawsfraw elzpet vnd margarecht ir payder kinder wir vergechen offenlich mit dem brieff allen lewten gegenbuertigen vnd kunftigen
das wir van dem erbirdigen vnd geystlichem herrn hern johannsen brobst zu sand georgn gotzhaws zu herczogenburg vnd auch van dem conuent
daselbs westanden haben vnser lebtaeg vnd auff vnser leib allain yder sein tail weingarten nach ausweysung des brieffs den wir van in darumb haben in solher
mass das wir die inhaben vnuerchumert in guetem mittern paw also beschaydenlich, das wir an all ir mue dy selben weingerten in ain press lesen in aim tag nach
einander vnd in den dritten emer aws den selben weingerten in der press geben vnd wir in van vnserm tail zechent geben wir schullen auch dew vorgenanten
weingarten nicht lesen noch pey der press tailen es sey den ir anbalt oder scheinpot dapey wir schullen auch den pressern vnd andern aribayttern chost liecht
vnd lan geben wir schullen auch dew vorgenanten weingerten in rechtem gutem paw halden mit mist mit stekchen mit gruben vnd mit andern paw das darczu gehoert
teten wir des alles nicht vnd das se das mit den nachpawrn alles peczewgtn oder mit andern pawlewtn so schullen wir dann van vnsern rechten geuallen seinn
recht als ob wir tad wern auch ist ze merkchen wann das ist das der lest leib vnder den vir vorgenanten leyben mit dem tod vann der welt schaydet auff
welhem tail das wer vnd ob er das erst paw in dem weingarten volpracht hyet so muegen sich seinn nachst frewnt der nucz desselbign iars vnderwinden doch also
das den weingerten nichts dar inn verczogen werd alls oben an dem brieff begriffen ist mit allen punten vngeverlich vnd schullen denn fuerbas der oder dew
weingerten irem vorgenanten goczhaws ledig vnd frey sein an allen krieg vnd widerred vnd menichleichs van vnsern wegen mit vrkchund des brieffs besigiltn mit des
edln petern des griespekch anhangunden in sigl vnd auch des edln jacoben des swarczen anhangunden in sigl in vnd irn erben an schaden. vnder der payder
sigil wir vns verpinden alles das stet vnd war ze haben vnd wir sew auch fleyssikchleich gepetn haben geben nach christi gepurd virtzechen hundert iar
darnach indem funff vnd virtzigistem iar an dem andern suntag in der vasten.
ich peter kyeneisen capplan sand niklas altar zu hederstorff ich joerg kyeneisen gesessen zu sitendorff vnd ich katrey michelln des waldner weylent burger
zu hederstorff seligen witib der vorgenanten kyeneysen swester vergehen offenlich mit dem brieff fuer vns vnd all vnser eriben vnd twnn kund menikchlichen allen lewten
gegenburtigen vnd kunfftigen das wir mit bolbedachtem muet vnd auch zu den zeiten da wir das an irrung vnd widersprechen aller vnserer eriben wolgetwnn machten vnd
auch recht zu twnn heten mit herrn handen des erbirdigen geystlichen herrn hern johannsen dye czeit brobst sand georgn gotzhaws zu herczogenburg vnser ledigs vnd
vnuerchumerts lechen gelegen zu tyemdorff. dauon man jerleich gibt zu dinst dem egenanten herrn johannsen brobst sand georgn gotzhaws zu hertzogenburg seinem
conuent vnd nachkomen daselbs in iren pharrhoff zu haytzendorff drey schilling phennig an sand michelstag vnd nicht mer mann dient auch von dem benanten lechen
dem hochgeparn fürsten dem herczogen in osterrich zechen meczen habern zu marichfueter an sand gilign tag in das sluesslambt zu krembs vnd auch nicht mer
allso haben wir das benant lechen mit aller seiner zuegehorung an rechten vnd nueczen so dartzu gehoern vnd dauon bekomen muegen alls dann dieselb zuegehoerung
hernach geschriben stet von erst ain oeder flekch darauff ain behawsung ist gelegen zwischen des petern kumersteller vnd philippen des nusser hawsser item drey
gancz luess ekkcher in dem selben veld zu tyemdorff mit sambt den krawtgerten vnd pawmstetn item es dient auch der benant peter kumersteller in das obgenant
lechen von aim garten in den luessen oder wer den nach in inhat sechs wyenner phennig an sand michels tag. der genant garten ist gelegen zwischen andre des
pewger zu tyemdorf vnd micheln des tunkchel zu walkchendorff baider gerten recht vnd redlich verchawfft vnd zu kauffen geben dem erbern hannsen smidwerger
vnd katrein seiner hawsfrawnn vnd ir baiden erben vmb ain sumb geltz daran vns bolgenugt vnd der wir von in zu rechten taegen an allen schaden gancz
awsgericht vnd beczalt seinn darumb so haben wir in das benant lechen mit aller vorgeschriben zwegehoerung alls wir dyselb ingehabt haben mit allen ern rechten
vnd nueczen in geantburt zu iren handen in ir nucz vnd gewer in soelicher gerechtikait das sy das nu hinfuer schullen innhaben nueczen vnd nyessen vnd allen iren
frwm damit zu schaffen mit verseczen verkauffen schaffen machen vnd geben wem sy wellen vnd damit hanndln nach irem wolgeuallen an irrung vnd widersprechen
vnser vnd aller vnser eribern vnd menikchlichs vngeuerlich wir egemelte peter und joerg dy kyeneysen auch ich katrey ir swester seczen vns fuer vns auch fuer all
vnser erben vnd menikchlichen dem benanten hannsen smidwerger vnd kathrein seiner hawsfrawn vnd ir baider erben des vorgenanten lechens vnd kauffs zu rechten
gewern scherm vnd fuerstand fuer all ansprach alls dann solichs kawffs in dem lannd zu osterrich recht ist. gieng in aber daran icht ab oder ob in icht krieg oder
ansprach daran aufferstund mit dem rechten vom wem das waer das schullen vnd wellen wir in gentzlich richtig machen an all ir mue vnd schaden vnd schullen sy das
alles haben vnd bekomen zu vns obgenanten eltern vnd joergen dy kyneysen vnd auch katrein ir swester vnd allen vnsern eriben vnd dartzue vnverschaidenlich auff allem vnserm guet das wir indert haben es sey erib oder varundguet wye das genant oder wo das gelegen ist nichts awsgenomen dauon sy dann solher irer genomen
scheden vnd abgeng gentzlich schullen entricht werden somit das sy daran ain benuegen haben das ist vnser gueter will vnd wort. mit vrkund des brieffs mit des
obgemelten lechen herrn hern johannsen brobst sand georgn gotzhaws zu herczogenburg anhangunden in sigil den wir mit vleis darumb gepeten haben.
darunder wir vns mit vnsern trewnn verpinden alles das stet zu haben so var an dem brieff geschriben stet der geben ist nach christi gepurd virtzechnhundert
vnd darnach in dem sechsvndvirtzigistem iar an dem palmtag.
ich jorig grabmer zu slikendorff bekenn fur mich vnd all mein erben vnd tun kund mit dem offen brief allden den er furchumbt als
ain bericht zwischen mein vnd meiner erben ains tails vnd zwischen thaman dem veirtager anstat sein selbs vnd seiner geswistreid dafür
er sich angenomen hat des andern tails von ains halben zehents wegen in tuenawer veld gelegen beschehen vnd nach lautt zwair spruchbrief
darumben ausgegangen beslossen vnd mir vorgenanten grabner vnd meinen erben derselb zehent aller zugesprochen vnd der erwirdig
geistleich herr her johanns brobst zu herczogburgk sein capitel vnd all ir nachkomen des gotzhaus daselbs zu herczogenburgk mit irem
gegentail des zehents daselbs in tuenawer veld in demselben meinem spruchbrief so zwischen mein meiner erben vnd des vorgenanten
veirtager vnd seiner geswistreid von des halben zehents wegen daselbs in tuenawer veld ausgegangen etwas vnpilleich in demselben
spruchbrieff vbergriffen vnd darin berurt ist vnd dem vorgenanten brobst johannsen seinem capitel vnd iren nachkomen vnd
dem gotzhaus daselbs kunftigcleich zu schaden an irm benanten halben tail des zehents daselbs in tuenawer veld komen moecht nach dew
mir vnd mein erben derselb zehent in tuenawer veld aller in der vorberurten bericht vnd spruchbriefen ist zugesprochen vnd
wir vorgenant grabner vnd veirtager doch nur von des halben zehents wegen in zwitrecht gestanden vnd darumb entschaiden
sein vnd darumb das der vorgemelt spruchbrief der zwischen mein vorgenanten jorign grabner vnd meiner erben auch des
offtgenanten veirtager vnd seiner geswistreid von des halben zehents ausgegangen nicht verkert werdt auch dem vorgenanten brobst
johannsen seinem capitel vnd iren nachkomen an irn halben tail zehent in tuenawer veld dhainen schaden bring also gelob ich
vorgenanter grabner für mich vnd all mein erben mit kraft des gegenburttigen briefs das ich den offt genanten herrn johannsen
brobst zu herczogburgk sein capitel vnd all ir nachkomen des gotzhaus daselbs an dem vor genanten halben tail zehents in tuenawer
veld dhain irrung noch ingriff tuen sulln sunder sy oder ir anwelt den mit rue heben vnd an ir gewarsam fuern lassen
wellen vnd der vorgemelt spruchbrief so zwischen mein des egenanten veirtager vnd seiner geswistreid ausgegangen ist sol gen
dem bemelten brobst johannsen seinem capitel vnd allen iren nachkomen von des egemelten halben zehents wegen dhain kraft
haben sunder gen in ab tod vnd vernichte sein doch mir egenanten jorign grabner vnd mein erben vnengolten vnd an schaden
gegen den benanten veirtagern vnd irn erben vnd an dem halben tail zehentz den ich hab in tuenawer veld mit sambt den
purckrecht ekchern darauf ich ganczen zehent daselbs hab der bei sechs jeuchn ist dew mir purkrecht in mein hof zu
slikendorff dient vnd des zu ainem warn vrkund gib ich obgenanter iorig grabner für mich vnd all mein erben dem egemelten herrn
johannsen brobst zu herczogburgk vnd seinem capitel vnd allen iren nachkomen des gotzhaus daselbs den brief besigelten mit meinem
anhangunden insigel der sach ist auch geczeug mit seinem anhangunden in sigel mein lieber swager jorig der kelberharder phleger
zu spicz den ich darumb mit fleis gepetn hab doch im vnd seinen erben an schaden. geben zu spicz an samtztag vor sand margrethen
tag do man zalt von cristi gepurd vierczehenhundert iar vnd im sibenvndvierczigisten iare.
ich hanns winkchler burger zu klosternewnburgk bekenn für mich vnd all mein eriben vnd tun kund mit dem offen brief allen den er
fuerkumbt von aller der zwitrecht vordrung vnd zuspruech wegen so ich zu dem erwirdigen geistlichen herren hern iohannsen brobst zu herczogenburg
seinem capitl vnd goczhaus zu herczognburig daselben gehabt hab von ainer pewnt akcher wegen gelegen ze stolhoffen zenagst dem freythof vnd uon
hern vlrichen vor czeiten pharrer ze stalhouen mit erbschaft an mein hausfraun vnd mit geschafft von derselben meiner hausfraun an mich komen
ist der bemelten vnserr zwitrecht vordrung vnd zuspruech wir vorgenant baid tail mit gueten willen vnd bedechtlich hinderganngen vnd hindergengig
worden seinn hinder den edeln herren hern vlrichen eyczinger von eyczing vns mit seinem spruch darumben ze entschaiden dem wir denselben seinen
sprach zu baiderseitt gelobt vnd uersprochen haben zehalden vnd an all ausczug geineinander zuuolfuern der vns also aller vnserr zwitrecht vordrung
vnd zuspruech nach vnser baider fuerbringen entschaiden vnd mir vorgenantten winkchler fuer all mein vordrung wie sich die zwischen vnser von
der pewnt wegen vncz auf hewtigen tag dato des briefs begeben haben nichts ausgenomen ain sum gelts von dem vorgenanten brobst
johannsen seinem kapitl vnd goczhaus zegeben gesprochen hat der ich von in zu rechten tegen vnd an allen schaden gancz ausgericht vnd beczalt bin
vnd in solicher maynung das ich mein eriben noch annder nyemants von vnsern wegen zu dem vorgenantten brobst johannsen seinem
kapitl vnd gotzhaus noch auch zu allen irn nachkomen daselben von der vorgenantten pewnt akcher wegen dhain vordrung zuspruch
noch ansprach nymermer haben noch gewynnen sullen noch wellen wenig noch vil in dhainer weis getrewlich vnd vngeuerlich sunder die
vorgenant pewnt akcher sol hinfuer ewigcleich bey der bemelten kirichen ze stolhouen dem goczhaus herczogenburig vnd allen irn nachkomen
beleiben das alles ist mein guetlicher will vnd gelob fuer mich vnd mein eriben das wir das alles ganncz stet vnd vnczerbrochen vnd volfürn wellen
an widerred mit vrkund des briefs den ich vorgenantter winkchler dem vorgenantten brobst seinem kapitl vnd allen irn nachkomen des
goczhauss daselben gib fuer mich vnd mein eriben besigilten mit des edeln sigmundts lewprechtinger dieczeit phleger auf dem kallmperig anhangunden
innsigil, den ich bemelter winkchler mit vleis darumb gepeten hab im vnd sein eriben an schaden wann ich aigen innsigil nicht
enhab darunder ich mich verpind mit meinen trewn fuer mich vnd mein eriben war vnd stet czuhalden was an dem brief geschriben stet des ist
czeug durich meiner vleissigen pet willen der erber vnd weis michel meunseer richtter ze klosternewnburgkch mit seinem anhangunden
insigil im und sein eriben an schaden. geschehen ze wienn an sand anthoni tag nach kristi vnsers lieben herrn gepurd vierczehenhundert
vnd in dem acht vnd vierczigistem iare.
wir johanns brobst vnser frawnn goczhaws zu tirenstain vnd der conuent gemain doselbs des herrn chloster vergechen fuer vns vnd vnser nachkomen
vnd twnn kund offenlich mit dem brieff allen den er fuerkumpt das vns der erwirdig geystlich herr her johanns brobst sand georgn gotzhaws zu
hertzogenburg vnd sein conuent doselbs durich sunder lieb vnd gunst willen rechtlich vnd redlichen gelassen haben inbestandes beys zu verlust vnd zegwin
iren dryttal zechent den sew habent in vnser pharr zu grauenberd an wein vnd an getraid vnd auch in klaim zechent wye dye genant sind oder werdent
nichts dorin awsgenomen noch hindan gesaczt weder in grossem noch in klainem zechent vnuerschaidenlich awff die nagst kuenfftign zweliff iar nach
datum des brieff also beschaidenlich das wir vnd vnser nachkomen in dauon dew benanten zweliff iar jerleich raichen vnd geben schullen acht vnd dreyssigkch
phunt phennig an alles vercziechen zu den weinnachten getrewlich vnd vngeuerlich besech aber das dye vorgenanten zechent verduerben mit
reyffen wassern schewrn pissaezz oder anderm vngewiter dorin schullen wir vnd vnser nachkomen selber die bagnuss haben vnd se seind vns vnd vnsern
nachkomen nichts dorum pflichtig vnd schuldig nach zelassen in dem benanten iarzins von derselben schaeden wegen se wolten dann das twnn von guetem
willn es beschaech dann das ainer gemainer zug in das land wuerd van den veynten die getraid vnd ander fruecht auff dem veld verbuechsten vnd verderbten
oder inden staedln ee man den getraid awsgedreschen moecht verpranten oder andrew irrung in dem paw oder in dem vessen der fruecht von den veynten
geschaech welichs iars das wer so schulln wir vnsers tayls zwen erber man des geleychen dye vargenanten herrn van hertzogenburg irs tayls auch
zwen dar zu geben dye egenanten schaeden zeweschawnn vnd was dann dye vngeuerlich sprechent vnd erkennent das sew vns dorum ze statn vnd zu hilff komen
schulln das schulln sy vns dann guettigkchlich nachlassen an der vargenanten sumb gelts dew wir in dann phlichtig vnd schuldig sein zu raichen waer
aber das wir den vargenanten herrn van hertzogenburg an der obgenanten sumb gelts zu den weinnachten vber irn willn verczugen vnd sawmig wern
was sew dann des schaden nemen wye der genant wirdet dhainer awsgenomen denn ainer vngeswarn mit slechten warten gesprechen mag der den brieff mit
irem guetlichen willn fuerpringt denselben schaden mit sambt dem hawbtguet schulln wir in gaentzlich awsrichten vnd widerkern an alln irn schaden vngeuerlich
mit vrkund des brieff besigilt mit vnserm vnd auch mit vnsers conuent anhangunden in sigiln der do geben ist noch christi gepurd virtzechenhundert
darnach in dem achtvndvirtzigkistem iar an sand merten tag.
ich swester petronella poekchlin maistrin der geistleichen klosterfrawn dacz sand jacob cze wien auf der huelben sand
augustin orden, vnd wir gemainkleich der gancz conuent doselbs empieten dem erwirdigen geistleichen herrn
iohannsen brobst sand georgen goczhaws zu herczogenburgkch auch sand augustin orden vnd dem ganczen conuent
doselbs vnser andaechtigs gepet vnd goetleich lieb dew vns lernt vnd dar czue vebet, das ains dez andern joch sol tragen das
wir dester halter erfüllen dew saczung christi des herren vnd dew wort sand iacob der do spricht ir suelt fuer einander
pittn daz ir hailbertig werdt nu haben wir vns mit veraintem willen darczu geben das wir euch noch ewer pegir vnd
lieb dew ir habbt zu vns vnd vnserm goczhaws mit wellen tailen den geistleichen schacz daz ist gemainschaft vnd tailhefftichait
aller vnser gueten werchen die der almaechtig got durch vns wuerichund ist, es sey mit lesen petten vasten oder singen etc.
vnd nemen euch vnd all ewr nachomen in vnser pruederschaft, vnd daz solt ir wissen wann aws ewerm conuennt ain
prueder oder mer abgennt mit dem tod vnd desselben nam in geschrift vns nach gewonhait anderer chloester zue bracht wirt
so wellen wir desselben sel wann wir suest vigili nicht phlichtig seinen ze lest lesen ain vigili im conuent vnd ain gemains
selambt vnd nichts in der pesunder vnd des fuerbas zu ainer waren vrchunt geben wir euch disen brief, besiglt mit
vnserr obgenanten der maistrin vnd des conuents baiden anhangenden insiglln vnd ist geschehen nach christi gepurd
vierczehenhundert iar vnd darnach in dem fuemfczigisten iar an fritag nach sand veitstag.