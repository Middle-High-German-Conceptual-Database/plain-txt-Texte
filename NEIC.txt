der swarcze dorn ist worden weis,
nun hat der maie seinen vleis
geleget an den anger,
gar zergangen ist der schne,
man siht hewer aber als ee
die liechten plúmblein swanger.
der maie hat die veld gar schön beseczet
mit gamillen plúmlein fein,
fro so singen die vogelein,
irs laids sind sie ergeczet.
da fúr ich lob die rainen weib,
der wolgetraut globter leib
kan pringen hoch gemúte.
die sich vor valsche hand behút,
die lob ich fur alles gut,
so wol dir, weibes gúte!
weib, behalt dein er, das will ich dir raten,
durch dein frölich weiplich zucht,
weib, du auserwelte frucht,
la túme minner braten!
nun súng ich gern der frawen mein,
so irret mich ein ander pein,
ich sahe die dörper raien
gar uppiglichen auf dem plan,
baide, frawen unde man,
die empfiengen schön den maien.
her langer lancze, daz súlt ir mir rechen,
darczu so clag ich euch, herr pflug,
ir rechet mir diesen ungefug,
das in ir rúcken brechen.
ich kam dohin gein zeisselmaur,
die fart ward mir eins tails zu sawer,
ich hört da fremde mere.
do fand ich einen lobetancz
und von rosen mangen krancz,
zergangen was mein swere.
ich zogt zu einem wirte, der was ziere,
des ward engelmair gewar,
elen weit was im sein har,
da hin so eilt er schiere
zu vierczig gättelingen gút,
uppiglich stund in ir mut,
die tanczten bei der linden.
er sprach:< herr neithart der ist hie,
der uns gespöttes nie erlie,
wol auf, das wir in finden.
ir solt euch keines argen nicht gedencken,
ir get mir zúchtiglichen nach,
auch seit zu fechten nicht zu gache,
wir sond im frolich schencken.>
vierczig käntelin mit wein
sie trungen in ein gertelein,
gar gros was ir geraisse:
< seit got wilkum, herr neithart,
euch sei geschenckt an diser fart.>
ich saß in einem swaisse,
ich sprach:< ich pin dem neithart ungeleiche,
ich pin ein jeger, mir ist zorn,
ich hab die hunde sein verlorn,
des fúrsten von osterreiche.>
engelmair in da gepot
bei dem leben an den todt,
das sie sich saczten alle.
so zuhant da schanckt man ein
den vil klaren osterwein,
den truncken sie mit schalle.
er sprach:< und wolt ir gogelfur erkennen,
so siczt und seit ein frolich man,
ich hilf euch mit gemach hin dan,
wolt ir mich nimer nennen.>
< dir sei gelobet an die hant:
du wirst von mir nicht mer genant,
was ich will fúrbas singen,
und auch was ich gedichten kan,
du haist der ungenante man,
du solt frolichen springen,
und hais die öden schaiden aus dem garten.>
< wol auf, ir herrn, wir sollen gan
gar zuchtiglichen auf den plan
und dienen frauen zarten.>
die verswunden so zuhant,
do bracht man mir ein gut gewant,
das must ich dannen fúren.
darczu so gabns mir ein pfert,
das was wol dreissig pfunde werdt
und zeltet nach den schnúren.
des danckt ich schon den manen und den frawen
und rait daczu in auf den plan,
da mochten siben hundert stan,
die mich begunden schawen.
auf die rais so was mir gah,
mir ward ein michel kaffen nach
von liechten augen schöne.
friderúnen näckelin,
das gab fúr die andern schein,
mit lob ichs imber kröne.
ich rait gein wien und sagt die abenteure,
wie sie mir alle trúgen has,
da ich in dem garten saß,
iedoch ward mir ir stewre.
der herczog sandt gein zeisselmaur,
er lie frei den selben pauer
und all sein hausgenossen.
des ward fro der engelmar,
der mir half frölich von der schar
wol auf des reiches strassen.
und engelmair wil ich in nimer nennen,
er haist der ungenante man,
der wol mit friderúnen kan,
ir múgt in wol erkennen. das straussen horn
arger winder,
pald hin hinder
must du streben,
seit die haide
frei vor laide
ist gestalt.
man hört susser vogelein kel erclingen,
und die winde
schon der linde
sússe geben.
frewet euch baide,
in grúnem claide
nu stet der walt,
man siht plúet aus hertem holcz her dringen.
fein perlein gestrewet in den awen
siht man, gamillen pluenden aber schon aufgen,
wol zu schawen,
in den awen ligt der klee,
aber als ee,
den jungen muß gelingen.
weibes gúte
hochgemúte
bringen kan,
laid verswenden,
wol vollenden
freuden vil,
mit ir tugent aus irn zarten leiben.
in minne glúten
muß ich wúten,
sender man.
ir gepende
ist sorgen wende
auf freuden zil,
von in so sol man tichten unde schreiben.
der trauten munde kúnnen rosen giessen,
sicht man durch ir lachen lustigliche strewe,
des ich genieße.
dick ich mich in herczen frewe,
one drew
in armen planck bekleiben.
des straussen horn
tut mir zorn,
sende not:
das muß ich hassen.
in den gassen
don ist vil,
schreien den zarten durch ir ore.
sein winterkorn
wirt verlorn,
slah ich in tot.
auf dem vasse
ich ine fasse
endes zil.
er dúncket sich zu clug, der frawen tore.
friderúnen rais er ir gebende,
davon ir eisenprecht den spiegel gar zuprach:
got sie schende!
davon so hub sich ungemach.
er raúschet
als der teufel in dem rore.
der vil frische,
von dem tische
er do sprang
in stahelhúte,
mich das múte,
da er trat
minniglichen auf des angers ecken.
sie aßen vische,
ungemische
was ir tranck.
die wolgemúte
in rainer húte,
die er tet matt,
sie sah im da den seinen palk zurecken.
er trug ir doch wol newn in seinem hare.
der was ich einer, der im gab den ersten pauß,
das stund zu fare,
davon er starb, der schnabelrauß!
sein bruder strauß
mag uns nicht mer erkrecken.
sich hub ein hawen
vor den frawen
durch den tancz.
ir weibels sterben
und verderben
was ir spil.
got geb das, das in also múß gelingen,
die in den awen
liessen schawen
mangen krancz.
auf der erden
múß ine werden
laides vil!
ein weites landt, das wöllen sie beczwingen.
fúß, hend und arm sah man reisen,
lungen, lebern, nasen, oren, kopf und kragen,
das will ich breisen
fúr des lichten maien tagen.
ich sols nicht klagen:
irn todt, den wig ich ringe. der pal
es sind alles clagelied
weilent fúr, des ist nicht lanck,
das von teutschen landen schied
wunne vil und frolichs gsanck.
das mag nu nit anders sein.
einer sprichet:< es ist mein.>
dem ist wol mit seinr hab.
< nu lat ab
allen unnúczbáren schimpff!>
was ob mein schimpff hat ungelimpff?
wann ich trag schimpflichen mut
óne gut.
wie dem sey, so will ich doch von schimpfflichen dingen
schimpfliche liedlein singen.
es kumpt noch dar,
das menig schar
darnach beginnet springen.
iarlang siht man der jungen vil
auff der strass werffen den bal,
das ist ir erstes summerspil.
damit heben sie den schal,
sie melden einen zittelling.
das ist ir schimpff und ist ein ding,
des ich gern lang empir.
was ob mir
des dorffes nef gibt einen stoß?
des ungefug ist also gros,
wenn er wepffet in der schar
her und dar.
er kan fliehen unde iagen, mit dem balle triegen.
dornach hebt sich ein giegen
von zwayn und dréy
ein hollpoldej
recht sam sie wóllen fliegen.
poppe ióchet jennet her
sam er hab ein wild ersehen.
so kumpt einr, der haisset ber,
schóchent umb und wil auch spehen,
ob im der pal da werden múg.
unczeitiger kranches flúg
mag man wunder schawen da.
iara ia,
wie die maid den selben lobent!
wie sie schreien, wie sie tobent,
wenn er den pal außwerffen soll.
yem tut wol,
welcher er den pal so hoh durch die lúfft hin sende.
sie reckent auff ir hende:
< nu pistu mein
gevátterlein,
wúrff mir her an das ende!>
demselben ebenhússen thut
senfter nicht wan das die kint,
hildeburg und wendelmut,
bey in auff dem anger sindt.
wer den bal da mag beiagen,
der muß yn gegen tragen.
davon rumpolt, gúmpolt lieff
und gerieff:
< wúrff mirn her, ich wirff dirn wider!>
er sties vil mangs dirnlein nyder
als yn sein ungefuge hies.
dornach sties
erkenbolt ein dirnlein, das lúff nach dem palle.
er sties es in dem schalle
uber epen bain,
dem kind erschayn
sein knyekell von dem falle.
das tett mir wol halbes we,
wann ich het sein war genúmen,
das úber allen anger nye
so schones was bekúmmen.
do begraiff das kindt den pal,
do verclagt es gar den val,
frolich holpelt es da ab.
menig knab
liff im gar unstettlich nach.
sie schrirn alle:< vaha vah>,
do das kind den bal auff warff.
nyemant darff
sprechen, das kein dirnlein den schimpff pas kunde schickenn.
es kan mit augen plicken
und mit der hant
den wurf erkannt
so hoffenlich verzwickenn.
herr irrenper, ich pin euch gram.
mein dinste sey euch widersaitt
und ewrm gsellen engelram
und erkenpolt, der sties die maitt.
popp und haus und jener per,
wa sind sie? nu tretten her!
es mag annders nicht gesein,
ich muß drein
mit dem pal da allebegen,
das sie des schimpfes gar verpflegen,
das es mein doch nicht ist genoß.
von dem stoß
sah man yem dem fridelnoll gein dem nabell plecken,
den must ich im da deckenn.
do man es lie,
den pal es fie
und clagt do nicht den schreckenn.
der stamph
wol dir, liebe sumerzeit,
selig sei dein werde plút,
die der liebe maie hat so wuniglichen bracht!
wer zu freuden hab gedacht,
der sei fro und wolgemut!
veld und anger, haid und awe wuniglichen leit.
da hört man der vogelein gesanck,
die noch hewer ie warn geswigen,
des sol dem maien sein genigen,
das er uns den ungefúgen winter gar verdrang.
hewr so wirt der gonefancz
bei der grúnen linden gros,
do mag man vernemen mengen nittennewen schal,
der kumpt aus dem lungental.
lantfrid, magengolt, mengoß,
die versassen doch mit willen nimmer einen tancz.
sie vertrúgen nimpt ein wort,
solt es an ir leben gan,
wenn sie ir joppen legen an,
so denn das man kein gutlich wort von irem keinem hört.
hewr do ward umb einen pal
gar ein hubscher krieg getan,
den gab popp elsen, das es engelmair ansahe.
uppiglichen er zu im sprach:
< wölt ir mich des nicht erlan,
so nem ich sie vor in allen, da ich hett die wal.
werfet iuwern tummen plick,
das es euch gemässe sei!
wer gestúnd euch diser fúre pei?
und wert irs der teufel, euch wirt schier von mir ein plick.>
popp der graif in sein swert:
< wölt ir mir mein schimpfen weren,
ich slah euch, das euch enpfellt leber und auch magen.>
er sprach:< das wirt widerslagen,
das euch nimant mag erneren:
ich han auch in meiner hant eins halben pfundes wert.>
das kúnd niemant unterstan,
baidenthalben mit ir wer
stúndens: hett ir ein fúrst ein her
solich untertan, er mocht aller werlt gesigen an.
engelmair ward sigenhaft,
des engalt auch berewein,
das er seiner zehen vinger sibenthalben verlos.
poppen er do auserkos,
der solt sein gereche sein:
< der hat ewer gespottet in ewer newen ritterschaft.
nun trag er den rumpfenramphe
von den oren durch den mundt!>
ja ward er auf sein lungen wundt,
das er viel vor eppen nider auf seins vaters stamph.
das ward gumpen schier gesait,
der kam dar mit seiner were
und gestund im laider bei: anders wer er erslagen.
den sicht man ein klingen tragen,
das ich des nicht maines swer,
sie sein an dem ort paß denn dreier vinger brait.
wa er die mit neid hinslecht,
da mag lúczel vor besten.
we, wer sah in recht geen?
hurra, wie er tobet, so man in nicht herr empfeht!
er und jener willepolt
und sein nef, der jung per,
ich wen, das sie alle drei gewúrcken nimer tag,
was man schuh verhauen mag,
noch bedorften sie ir mer.
nun wölt gott, das mein will an ine wúrd erfúllet.
zwar sie músten krauchsen tragen
mit den krúgen in das gew.
herr got, meins willen mich erfrew,
das sie laufen nach dem klainen prot in kurczen tagen! gosßlins dóm
winter, ee was dein gewalt:
nun hat der may sich geczelt,
hochgerichtet auff der deinen waide.
wol bedonett ist der walt,
manger varb ist das velt,
hoh so singen die lerchen uber die haide.
wol dir, may, deiner krafft,
was du prengest senffter morgentaw!
du tust den anger sighafft,
bej dem rein grúnenn werd und aw,
jarlang hebt sich freud und augenschaw. wer nu tailet und welt
wetter wie er selber will,
dem endarff der hagel slahen selten.
fraw cuncz ist zu ir geselt.
des mag otten sein zu vil,
els und yrmel mag sein wol engelten.
fridelbolt ist hingelegt,
otten ward von maiden wol gesprochen.
els durch yn ein reyslein tregt
einst oder zwirnd in der wochen,
otten ward sein tancz noch nye zubrochen. fridenwolt, secz auff den hut,
die wol gefreundten gen uns vor.
pindt dein ostersachs zu der lincken seyten,
bis durch cunczen hochgemut,
lait uns fúr deines hauses tor,
las deine waden den tancz allumb rayten.
werddest untertrungen gar,
so las des swertes knopff auff der brust erknellen.
slahe dein stahelweyß dar,
so das die kelner hút auf dem kopff erhellen.
nymant las dein laster praitt auff wellen. nye versawmet noch vermaid
fridewolt sein scharpfes ort.
er vergaß nye seins swertes in der schaid.
wenn sin langes sach verschnaid,
der gesprach nye ach noch wort.
ott, das mag dir wol kumen zu laid.
sich heben sleg, straich und stóß.
man slecht swert auff herten stahell dick.
jener, der und sein genoß,
sere múten mich ir waffen blicke,
etzwann das man es unter augen blick. frau cúncze, ia ist ewer traut
unterfahen nicht ein har,
er ist ein lewe unter andern tiern.
wie getorst er weren laut
oder ye bekumen dar?
da siht ott wol zu dem tancz probirein.
des must er den troyentay
salb zwólfft von der linden pald rawmen.
ienem wirt eins und dennoch zway,
will er sich in dem hanffe nicht lenger sawmen.
sich, do verloß der gosslin seinen dawmen.
die zerreissen haub
mai hat wúniglichen entsprossen
berg und tal darczu die grúnen haide,
do man prach den veiol ungeczalt.
des ligt das veld mit tawe begossen,
aller creatur ist nimer laid,
schone geczirt stet der grúne walt,
man siht gein der sunnen glesten
newe plút aufdringen,
oben in des waldes esten
hort man vogelein singen.
ein iglich tier hat freuden lanck:
das hab der wúnnber maie danck.
man soll raine frawen krönen
fúr den wald und fúr die grúnen awe,
wann sie geben freudenreichen solt.
lobt sie fúr der vogelein dönen:
ir lieb ist so miniglich anschawe.
werder man, pis in in trewen holt!
ir lobet sie fúr edel gestain
und fúr immer werden solt.
in meinem herczen ich sie main,
sie ist mein gim, mein klares golt.
ein gutlich wort sie zu mir sprach:
du pist der stain fúr allen ungemach.
ich han laider mich vergessen
gein meiner frawen, der ich solt singen.
so gedenck ich auf das marchfelt:
do sah ich weit sprúng messen,
und ir newe sporn hort ich klingen,
da die öden torper giengen ein zelt
als ein gans auf einem eis,
die ire genslein hat verlorn.
zu einem storckh ich sie breis,
der sein storchlein hat verkorn.
das helf rechen mir die ee:
ein úbel weib tue seinem kragen we.
als sie die weisen hendel trúten,
des feiertags wollen sie sich nicht enmassen:
das tut meinem herczen dicke zorn.
das clag ich dir, pflúg und rúten,
das sie sich zerhawen auf der strassen.
nasen und augen ward da vil verlorn.
man sah reisen hende und arm
baidenthalben hin zu tal,
wen das immer tag erbarm,
dem werd brait freud zu smal.
ich sah ir mer dann vierczig laben:
wie fro ich war, und solt man sie alle begraben!
auf dem anger sah ichs weren
baidenthalben nach irs herczen grime:
alles mein gemút da ward erfreut!
als die swein hort ich sie kerren.
ich was fro und sahe sie vast limmen.
rosenschappel ward do vil zustreut,
har und hawben sah man reisen
bei dem tancz, des gieng not.
friderúne die schrai mit vleise:
< engelmair ist laider todt!
tanczen, raien sei versworn.>
der streit zergieng, der hauptman ward verlorn.
der wenglinck
auf mein zwar und auf mein ses,
ich wil singen
von einer maid, die haist ges,
die sah ich den haierles
schön springen.
mit den kinden traib sie vil
zwickenzwergen,
darczu kund sie ein spil,
haisset, als ich wenen will,
< wennling bergen>.
da sie da nider sassen fúr di tume,
sie sprach:< lat mich den wenling tragen umbe.>
ir begund ir hendel al zu grossen.
seht, darumb sie es nicht lie,
zu iglicher sie da ging,
zwuschen und ober der knie,
da ward sie den wenling vast verstossen.
sam ein gast ich gangen was
fúr ein awen
durch ein wis in ein gras,
do man veiolplumen las,
rosen schawen.
das was eines morgens frú,
sie was eine.
da kam ich geschlichen zu
fragen, was die liebe tú,
die susse raine,
sie erschricket sere gleich einem kinde.
< frewlein, nu was tut ir?> sie sprach:< ich pinde
ein rosenkrenczel auf mein haubt zu zier.>
< frewlein, nu gúnnet mir,
das ich rosen raiche dir
zu dem krancz nach meiner gir.>
das ward von der guten erlaubet mir.
schier zwai krenczlein sie uns pant
auf der haide.
ich slug sie auf ir weisse handt,
schimpfes ich mich unterwandt
mit der maide.
ich warf ir den meinen zweig
do vil palde.
sie hebt und tet mir einen zwick,
sie sprach:< ich wil haben sick
vor dem walde!>
do begund ich mit klugen zwickenzwergen.
sie sprach:< herr, kúnt ir ein spil « wennelinck pergen »?>
< ja, das kan ich, schön, tut euch unter.>
secht, darumb ich es nit lies:
meinen wenlinck ich ir sties
zwuschen pain, als sie mich hies.
do sie des empfandt, sie nam sin wunder.
schimpfen sie eins tails verdros.
si sprach:< bleibe,
ewer unfug ist zu gros!
warumb decket ir mich plos?
kom ichs lide.>
< fraw, das ich den wendling
pas verschieb,
dornach stet mir mein gerinck.
ich lere dich ein fremdes dingk,
du vil liebe.>
sie sprach:< mir kam nie wendling unters hemde.>
< fraw, der ler ich dich noch zwai, die dir sein fremde,>
sprach ich zu der schonen,< volg meiner lere!>
meinen wenling ich da parg
der guten, er taucht sie nicht arg,
die here was nie so karg,
das sie bate den wendling bergen mer.
do das spil ein ende nam,
sprach die here:
< herr, dorumb seit mir nicht gram,
ob ich mich ein tail verscham
durch ewer ere.
wenlinck tut ir mir erkant,
das ich schaw,
wie es sei umb ine gewant.>
do gab ich irn in die hant
vor der awe.
sie bat mich da den wenling pas verstossen.
sie sprach:< herr, dem ewerm spil kan sich nicht genossen,
mir ist, als die erde lauf umb,
ich pin wicz worden frei,
als der himel kupfrei sei
und der sunnen wern drei,
des geswúr ich aide.> so sprach die tumme.
der wild stier
winter, nu ist dein zeit
gar verlorn,
seit mit zorn
mai auf dir leit,
der hat dir zu neidt
auserkorn
unverlorn
plumen prait und weit.
mangen sússen schal
hört man singen
und erklingen
von der nachtigal,
die wil auf das wal
ir holden pringen,
seit sich ringen
muß des reifes fal.
sie wil uns aber ein newes machen,
ir betören
mag man hören
in den grúnen stachen.
da wil sie dem winder
sein geswinder
gar verschwachen,
bei der schön
ir gedön
ist hell und weit.
sich hebt aber ein tancz
bei der linden
von den kinden
mangen ridenrancz
mag man schawen gancz,
húbschlich winden
und auch vinden
kan sich mein herre lancz
umb des dorfes schar.
alle weichet,
wenn ir flihet,
mein herr engelmair,
der ist maister gar:
was er tichtet
und gekichet,
das wirt alles war.
sie mússen mit im laufen auf der strassen,
er ist ir got,
on allen spott,
den mússen sie da lassen.
menger wolte,
das er solte
sein z'alsaussen,
bei den weiben
kan er treiben
mangen swancz.
das ist alles ein windt,
das er tichtet
und richtet,
so die jungen kindt
alle frolich sind.
wer in pflichtet,
der verrichtet
mich, das ich werde plint,
das ich nicht gesih
vor dem zorn,
so sein sporn
streichend umb mich.
ie, liebe, hút dich,
ee denn verlorn
werd erkorn,
merck, was ich sprich:
begreift er dir das rocklein in dem swange,
eins geferte
er dirs erczert.
got geb, das er hange
in einem jar,
mit dem hare,
das im sein lange
locke weise
gar mit vleis
lange krome sind.
alle veiertag
ist mein spehe,
wie ich sehe,
das ich von in sag.
menig oder krag
ist so wähe,
das er gähe,
das ich das still gedag.
ich kunt ir gogelhait:
hohe schrannen
umb ir zannen
haben sie berait,
die sind in glait
von alten pfannen.
als die wannen
sind sie achsel prait,
ermel und múder sind gesteppet,
mit rotem zwirn
sind die irn
goller aufgereppet.
menger hern
seinen geren
vor herfúr geneppet,
das die frawen
mússen schawen,
was der törper trag.
zwar mir get sein not,
das ich singe
mein gelinge
(...)
(...)
die da stet ringe,
die wigt ring
mer den zwolf lot.
damit so drot er mir,
wenn ers ziehe,
das ich fliehe,
oder er slah mir schier
grosser flarren vier
aus dem tiehe.
er ist so schiehe
als ein wilder stier.
er hat mir das gew gemachet enge,
nicht widerstande
in dem lande,
wer der sei, der henge!
sein gedrew
werd plöde,
das man ine versenck!
ich han nach gestick,
daz er plick
nach kleinem prot.
húb sich ein schimpf,
das man hacken
wúrd die bachen,
sehe mengen schrimpf,
das wer mein glimpf,
das mans in secken
zu den lachen
trúg mit gerimpf.
der wer umb sie swach,
wann ir tichen
und ir richen
tut mir ungemach.
engelmair schrei ach,
do er must weichen
dem von streichen
bald uber einen pach.
das wolt got, und het er ine begriffen
(...)
(...)
nicht oben da gepfiffen,
wie sein schord
und misericord
sein geschliffen.
da bei seinen fússen
singen mússen
gingelgimpf!
fridrich, furst reich,
hab gericht
und verpflicht
sie gemainglich,
las ir keinen reich!
ir gesicht
gar vernicht,
so tustu adeleich,
wann sie sein so here
ebenhússe,
wúrd ein grússe,
so bet ich nicht mere,
núr das mein herr, herr per,
wúrd ein rúß
oder ein preuß,
er und williger.
wes genússe dann der ungenant?
das wolt krist,
was ir noch ist,
das man sie alle prante!
das elte seck
wurden ir deck,
wa man sie versandt.
es wer wol mein will,
das sie still
nemen wich.
der ennczemann
der sumer und der wintter
sind mir wol gleich lanck,
wie es doch unterschaiden sey.
diese rede lat euch zurlósen on streitt.
nyemannt ist so kindt,
er tut im lieber laiden wanck,
im enkan der plumen schein
trawren nicht erwenden, er ensene sich zu aller zeitt.
also hab ich mich gesenet
lange nach der guten here,
seitt ich ye den mút an sie gewentt.
nu ist ir fragen, wes ich thumer gere.
thumer leut frage
mút mich sere zu aller zeitt,
wer dij wolgethane sej,
von der ich da singe: nu ist es gar ungesaitt.
hat sie reichen holden magen,
des bleib es one neid.
sie ist vor missewende frej.
ich sah sie nye, die meinen augen bas behagt.
wes ein man zu freuden gert,
des hat sie mer dann vill.
er wirt on allen wandel wol gewertt,
mit wem sie das gern tailen will.
was an einem weib
guter ding mag gesein,
der hatt sie den pesten tail,
myniglichen schon, gar zu wunsch wolgestalt.
wol ir sussen liebe!
der ist auff dy trewe mein
umbwallen óne mail,
an ir gepern mit irn sprúchen nicht zu balt,
erber und wolgeczogen,
dest ain ubergulden gar.
ine hat sein glúck nicht betrogen,
der mit ir sol swennden seine iare.
wes ist des nu mere?
umbrede ist hie gnug,
acht wir umb ein ander ding!
rates lere des bedorft ich nye so woll.
weliches ende ich es kere,
so prist mir ymmer mein krug.
mir hat hewer ein gatteling
meinen mut beswert, das ich gar unsanft verdol.
hulde hat er mir verlorenn
einer frawen wolgethan,
die ich mir zu dinst hett erkorn.
das hat er geneydett, enczeman.
vil der nadelrunczen
hatt der enczemannes rock,
den er des veyertags traitt.
ermel und breis sind mit seyden wol genót.
sein vil lóses lunczen
macht mir grawen lock,
das er sich in ir schos laitt.
owe, das er die guten schimpfens nicht erlatt,
des er alzuvil tutt,
ym zu rúm und mir zu schaden.
eins, haist uppiglicher mútt,
des ist er mit vollen uberladen.
er hatt mich verdrungen
von der guten mit gewalt,
núr umb sein uppigkait.
ia gern ich nymmer erczaig im meinen haß.
was ich han gesungen,
das ist gerúffett in den walt.
wie er verlorne arbaitt!
mein freud begund mir sigen, da er bej ir saß.
bej dem stuchen ruckt er sie
zu im nyder an iren danck,
das ir ward ein bruch an einem knye.
mit solichem dinst er mich von ir drang.
seitt mir unwar,
sey enwissen umb was,
er und jener perwolff.
der ist auch ir einer, dem sein scheib als eben gieng.
die ist nu worden trage,
wol nach meinem willen.
im gab hewer bitterollff
sein tochter trauten, damit er ims unterfieng,
das er seit gedultig was
aller seiner gogelhaitt,
do man kawm ee vor im genaß.
dem ist ein rigel gelegt in den hertt.
woll mir, fraw traut,
das er durch dich meyden muß
sein gelingen, des er pflag.
ich gefluch im ymmer, der dir yne zu fridell gab.
krien und kolkraut,
der enwúrt im nymer puß.
davon strubt im der nack.
eines, haissett sorg, die im volget in sein grab,
der er ee was ungewant
einot her bey seinen tagen.
nu thun im die secke vil gedon,
die da reiten seinen oden kragen.
das kolkrautt
ich will einer singen,
wie es halt fur ir oren gee,
die mich erst singen hies,
we, worumb hort nicht dy gute mein gesanck?
von dem ungelingen
sing ich wol von schulden me.
seyd ich mich an sie verlies
- das ist in der massen woll dreissig jaren lang -,
seitt was ich ir unterthan
alles des sie mir gepott.
nun will sie mich ungelonett han.
ist das nicht ein sendlich nott?
maid auff einer haide
hewer an einem veyertag
suchten unter yne ein kraut,
patonig so ist es genant und graben alte weib.
eppen der ward laide
mit vil ungefúger clag.
sie sah wol, sie verlúr ir traut.
gút sprach:< ich sich das wol, es get im an den leib.>
irmel sprach:< awe mir, we,
wer ist denn schuldig doran?>
engelbirg sprach:< ich wais nyemant mer,
es thu dann mein herr enczeman.>
hewer bej der linden
sahe man kurczweil vil,
mangen wuniglichen swancz.
der kame dahin durch tanczen junger leut ein michel tail.
schón begund ir binden
eselmút und ir gespil.
yetweder trug ein rosennkrancz,
und der do nicht lang von der gattelingen gail.
die begúnden hubschlich gern,
welichem wurd das krenczelein.
der schappell múst sie sie da geweren.
allerklugst daucht sich berwin
und der ungenant
der keiner daucht sich so frech.
das kumpt von der gogelhaitt,
das ich yn in zwainczig iaren nicht nennen soll.
mein hail ich gern,
wenn er wurt gaffen als ein rehe.
es wirt etlichem laid,
dye mir schaden brúffen. ia kenn ich sie alle wol,
die mir fúgen ungemach,
so der tancz all umb gatt.
wist ir nicht, wie engelmair geschah,
der mich nu seins pfnuchtes gar erlatt?
ir ettlichem mere
mag das beschehen,
das auch engelmar beschah,
der uns fridrún gewaltiglichen den spigell nam.
der mút uns ye vil sere,
das muß ich von schulden iehen.
also laut schray er< ach>,
do ym berwyn trug neid und was von schulden gram.
ott ward vil sere wundt,
das het berwyn im gethan.
ist euch engelmairs laid icht kundt?
der muß nu auff einer stelczen gan.
das ist ein ringe puß.
zwar das sóll wir wol verklagen,
er tett uns ye die grosten laidt.
er went, er lebe in aller werlt nyndert, sein genoß.
ia hat er mit dem fusß,
der im da ward abgeslagen.
vergolten nicht der spiegell braitt,
als er zu recht solte. ich vorcht, sein schad wer noch gross,
wann es ist vil ungleich
dem das er den spiegell brach.
hildebolt und mein herr americh
friderún an engelmairn rach.
neithart im vas
wilkumen des mayen schein!
wer mocht uns ergeczen dein?
wann du kanst verswenden pein,
das sagt uns diese diett.
der winter ist hie gelegen
auff dem velde und in den wegen.
williglich gab er den segen,
da er von hynnen schiett.
nun wiltu die haide aber eren
und wilt kleine vogelein dein susse stime leren,
das sie in dem walde palde irn sussen gesanck meren. wo sind nú die iungen leut,
die da treten nach der geigen?
die gen dahin gein zeisselmaur,
da ist ein gelobter tancz.
da gen zwen in einer heutt,
die hórt man gar selten sweigen.
sie sind mit lauter styme gar sawr.
yetweder tregt ein krancz,
dem sind die plumen gar gelbe und práwn.
engelmair der will sich seczen heut gein friderún
mit einem newen rayen, daran get vil menig waldebrawne. nun haben sich gesampnet her
schoner maid wol hundert,
die wólln sich auff dem anger wittern
zu einer newen schar.
irrenper von pottenbrun
der sampnung wundert.
der will auch zu hilff kumen
seinem vettern engelmair.
mitt dem lauffett lutwein und zwen fellen,
epp und lepp, repp und stepp, die sind vier gesellen.
mit den lauffett lenck und schrenck und auch drej krellen. so kumpt gumpolt, lumpolt, rumpolt,
berchtram und gasse,
sigebolt und amelott
und jener engelram,
paldentrit und irrenfrid,
goßwein, roßwein und der schmid,
die haben alle torpers sitt,
darumb bin ich yne gram.
so kumpt hildmair und sein bruder rancze,
ucz, heczel, weczel und der jung lancze,
die sicht man alle besunder gen gein zeissellmawer zu dem tancz. regenwort und bernhart,
lutold, rutold, sigewart,
heinczman ist sein krag verspart
vast in einen eyßnen túll.
so kumpt mein herr, herr erkenpolt,
und der mayer manigolt,
die gend alle durch meinen solt.
des zimpt sich wehe der grúll.
perwin spricht, er woll durch eysen schrotten.
holerswamm und beczeman, von den so muß sie roten.
die lat nicht, ir fácht sie an, ee das sie machen toten. nun han ich euch der óden gauch
on zwen fúnffczig genennett.
noch sind ir laider drej,
die mir gar offt verpieten das gew.
die haben mangen schnóden lancze
hungrig ubereymett.
nú dúnckent sie sich frej,
nun muß ich sein ir unterstrew.
gisenbrecht, rúr in des hundes hutelein!
nym den zawm, friderún, und treib sie auff die leute!
sich hebt ein spill, sein wer zu vil von einer armen breute. do lag ich gar versmogen
in dem vaß bej dem wein,
uncz das sich húb ein zwayen
und das ein schedel do beschah.
engelmair ward betrogen
und die gesellen sein.
oberthalben des mein
heur fridrún irn spiegel brach.
do hub sich ein springen und ein pelczen.
do sahe ich zwu new klingen gar mitt behem helczen,
do mit so ward der engelmair gerichtett auff ein stelczen. ich hett genug, da mir mein knecht
so schier kamen zu statten.
und hetten sie mich gewest,
ich wer da lenger nicht gespartt.
er traib gefúr, der hett er recht,
wol vier in eisen waten,
das warn gest,
von den lag vil enger rock zuzerrett.
engelmairs puß die ward gar stet,
mit dem lincken fuß er wol in ein loffel tratt.
es wer ubel, der yn der klughait uberhaben hett. holerswam und beczeman,
die wurden ser verhawen.
darub so geb ich nicht ein ort,
und wúrdens alle erslagen.
ich bait nicht mer, do hub her pere
ein schimpfen vor den frawen.
so zuhant hórt ich ein wort,
des must ich gar verczagen.
erkenbolt rufft oben in der gasse:
< ir enwert mir nymer holt, der neithart ligt im vasse.>
wie ich flohe den oden gauch so yn gott ymmer hasse.
der prem
winder, wo ist nu dein kraft
worden gar unsighaft,
seit der mai seine schaft
auf dir hat zustochen.
vor den wälden auf der plan
sicht man volkumenlichen stan
liechte plúmblein wolgetan,
der han ich geprochen,
gar besunder
durch ein wunder
soliches kunder
ich vernam.
man und frawen,
ir sult schawen
in den awen
one scham,
wie des lichten maien schar
stet beclait in purpur far,
jungen maidt, das nemet war:
beleibt unversprochen!
claget nicht den winter kalt,
ir solt sein an freuden bald,
freut euch baide, jungk und alt,
gein dem sússen maien.
torst ich vor der frawen mein,
ich wolt mit auch frolich sein,
nú zwinget mich ein andre pein,
das ich nicht mag geraien.
von des weis
ich nu greis,
der mich lies
sleichen nach,
unverporgen
alle morgen
in den sorgen,
ich versmah
meiner frawen: die ist so here,
ich wil, das sie mein empere,
zwar ich dien ir nimmer mer,
es get an ein zwaien.
laisten wir des maien pot!
ich pin meiner frawen spott,
nú muß sie auch gesegen gott,
ich wil von ir keren.
wem lies ich denn mein gelt?
ich will auf das marichfelt,
da die ganczen gendt enczelt,
die wil ich nu leren,
wie sie tanczen
und auch swanczen
mit ir glanczen,
swibelswanczen,
da die klingent,
so sie springent,
und auch singent
vor zu tancze,
so sweben öde kragen empor
und achten niemancz umb ein har,
zwar sie geben nichcz empfor,
lúment als die pern.
ir gogelweis der ist so vil,
wenn sie haben gempelspil
mit den fússen zu dem zil
kúnnen sie wol schocken,
auf den zehen siffelns hin
nach dem newen hofsin
- das ist gar mein ungewin -
mit iren laiden locken.
wie sie wencken
und auch lencken
und verschrencken
tanczens tritt,
so ist mein gedencken,
wie ichs möcht krencken
und geschrencken
in, damit
ir freud wird kranck,
dornach stet mir mein gedanck,
so ist ir springen und ir spranck
gar gleich den pöcken.
ich will seczen mich gein in,
ich han eins herrn sin,
wie ich ein herr nicht empin,
ich wil gein ine reiten.
was ob mir gefelt der sig,
das ich uber sich gestig,
ich achte nicht auf ir genig,
ich will mit ine streiten.
meine bremen
muß ich zemen,
das sie nemen
raines far
und mich rechen
mit irm stechen,
das sie sprechen.
nun nempt war,
das mans alle muße laben,
wolt got, sehe ich sie begraben,
dabei wolt ich gern haben
williglichen pitten.
haimlichen kam ich dar,
laut ruft herr engelmair:
< wa ist nu die junge schar,
und wol wir nicht springen?>
dez ward ich von schulden fro,
mein vogel hies ich do,
daz sie fluhen nicht durch dro,
sie solten vast dringen
gar unlange
mit gedrange,
an einem wange
sassen ir
mer dann dreissig,
alle vleissig
laider pissig
wurden schier.
das ward mir hernach vil laidt
umb ein minnigliche maidt,
dick han ich aus geclait
umb ir hohes singen.
schier so ward die gassen vol,
ir gedön geviel mir wol,
manger swerczer dann ein kol
ward bei seinem munde.
manger do den schaden nam,
dem mein schimpf nicht wolgeczam,
das was mir recht sam ein swamm,
merckt, ob ich es kúnde!
die meinen gest
die waren veste,
das das peste
ich da tet,
ser mich wundert,
mer wenn hundert
wurden besundert
an der stett,
die da alle trugen mail
mit der miniglichen gail,
das ich floch ein michel tail
an derselben stunde.
in ein stuben hinter ein túr,
da lief einer schreiend fúr:
< nú wart, geselle, wa und spúr,
ee das du erwindest!
zwar es ist herr neithart hie,
der mit gespött uns nie erlie,
er was uns gehessig ie,
such, ob du ine vindest,
lauf mit schalle
zu dem stalle,
ob gefalle
dir der funde!>
an dem wort,
da ich das hört,
ich da verspört
meinen mundt,
das ich sprach ein wort nicht mer,
in den ofen was mein ger,
jener sucht mich hin und here,
ich gedacht, das du erplindest.
do ich sahe, das er mein nicht fand,
ein schaff das nam ich in die hant,
das was new, unertrant
und stund voler lugen.
auf die túr ich es do satzt,
do mit ich sie alle traczt,
einer mein fart geschaczt
und lof nach mir togen.
die túr er zucht
und gerugkte,
er getuckt
sich so gar,
den getauften
sie da rauften
und lauften
alle dar.
da sie lachten alle umb ine,
das was mir ein gut gewin,
in dem schimpf kam ich hin,
do flohe ich mit schmogen.
ich schide traurglichen von dann
uber ein zawn auf einen plan,
hanolt hub mit wunschen an,
er sprach:< das ich hett
herr neitharcz meiden und den knecht,
so wúrd unser tancz slecht.>
wildenwolt und wernprecht
wúnschten mit im stete,
hug der tummer
slúg das summer,
in den kummer
er mir pracht.
willpolt spehe,
wer den sähe,
wes der wehe
het gedacht,
damit wellents wesen frei,
frörentancz und narrei,
zwirgúgel und seiner magt drei
raien mit ungerete.
< wol dann zum raien>, sprach eberwein,
< hartlieb und willichen, berwein,
nim mit dir die trúmel dein
und slah sie nach der schnurren
und schaw, was der pest tue,
wenn das an dem morgen frú
riten gattelinge zú
auf iren ackergmören.
mit swerten newen
sie wollen hewen,
ich sags in trewen,
willibrecht,
sie wöllen verstossen
berchtram grossen
mit gumpen plossen,
redt ein knecht.
damit zucktens alle ir swert,
pald ich von den tummen kert,
ir fechten was mir hewer als fert,
ir fúl vast kúrren.> die peicht
nun far hin, vil ungetaner windter,
maien zeit die dunckt mich linder,
der da kumpt so recht gar wúniglichen
gein dem maien, des freuen sich die vogelein mit gesang,
die waren ee so gar in winder mit gezwang,
die frewen sich gein dem maien alle geleich.
nun hört, wie sie all gemain tichten,
seit sie sich zu solichen freuden pflichten,
so empfahen wir den maien tugentlichen.
ich wer gern fro: mich irret vor ein swere,
das ich pin der alten frawen unmere,
der ich doch lang gedient han.
nún spotten mein die weisen sere,
darumb wúrd ich ir diener nimmer mere.
ich han zu einem herrn wan,
der mich behausen sol in seinem reich.
secht, dem will ich dienen willigleich,
wolt got und hett ichs bei der zeit getan.
ir weisen leut, nu volget meiner räte:
lat ab ir dienst, ee das es werd zu spete,
dient einem herrn, der euch wol lonen kan.
nun wolt got, hett ich im gedienet here
dreissig jar, er hulf mir an mein ere.
grawe kutten sol ich an mir han,
got gesegen euch baide, junck und alt,
ir wúnschet, das ich sein gepot behalte,
man sicht mich nicht mer uppiglichen gan.
in dem wone schaid ich von hinnen,
got sein gnad an euch beginne
und pfleg auch mein, wo ich im lande kere.
nun hat mir einer getan so herczen swere,
ee ich das lies, noch leichter ich noch were
enthalb des meres, das man mich nimmermer
gesehe in deheinen teuczschen landen.
solt er treiben hie sein riedebanden,
das rewet mich uncz an mein ende sere.
wie gern ich wer in meiner bruderschäft,
so han ich nicht das messer bei dem hefte,
ja schneidet mich die kling in die handt.
und solt ich also schaiden von dem lande,
so triben leicht die spenczelrierer schande,
der ich auch súmlich tue bekant:
dest wernprecht und lehenprecht und auch der ungenante
und ob jemant eggenreich erkant,
der vierd der ist sein bruder sigebart.
die vier die hab ich recht zusam geleichet,
als der funft von pernreut dar streichet
mit einer flaschen, die ist also lang,
so laufen sie recht als sie wollen fliegen,
so muß ich mich in den winckel smiegen
und seczen sich hinfúr mich auf die panck.
< wa ist griselbrecht? der soll den raien fúren,>
sprach der ungenant,< den will ich rúrn.>
wie ödlichen er sich umbhin swangk!
er nam fraw meczen bei der weissen hendt,
lehenbrecht schuf er an das ende.
er sprach:< nu pflig des du ee pist gewönt.>
sein zipfelzehen macht er also wehe,
sein schuh warn geczirkelt also spehe,
das tet mir an dein oder gauch gedön.
< und wer herr neithart in dem land,
wir solten an im rechen unser schande.>
da daucht ich mich: wolt got, wer ich von dan!
< jarajo!> der ruft da also laute,
< wo ist mein eselmut und mein fraw traut,
das sie nicht helfen disen raien meren?>
vil schier kam sigeloch mit zehen jungen,
do ward der holpoldei gesprungen,
sie furen umb gleich als die wilden peren.
der ungenant sprach:< ich will mich rúgen,
wie lúczel wir herr neithart solichs vertrúgen.>
do swaig ich still und hört es doch nicht gern.
ich kam zuhaus hin zu mangem knappen,
do ich so vil vand der toren trappen,
die giengen als die jungen gens enczwerch.
in engelmairs stuben begund ich gahen,
gemainglich die torper alle sprachen:
< seit wilkum, ein bruder reguler!>
da naigt ich mich gein ine
und kert mich von in taugen,
und heten mich erkennet da ir augen.
da sie da gesprungen und gesassen,
úppiglicher ding sie sich vermassen,
do swaig ich still und sah es alles an.
ich ruckt mein gúgel ferren fúr die augen,
do hört ich der oden ganczen taugen,
herr wúprecht eines newen dings began.
er sprach:< nú werd wir beichtig diesem herrn
unser súnd. was mag uns dann geweren?>
do vorcht ich mir, on das ich nicht entran.
der ungenant der sprach:< so bin ich der erst.
vil lieber herr, ich daucht mich ie der herscht,
wa ich ie hin kam, do waren jung leut.
do traib ich gogelhait ein michel wunder,
mir was zorn, grúst man mich nicht besunder,
dabei trag ich in eins hirses haut
sechczig clafter, da man solt streiten,
do entorst mein niemant gepeiten,
nun merckt, was euch ein ander auch bedeute!>
sigeloch der kniet mir fúr die augen:
< lieber herr, die red ist on laugen,
ich han vil uppiglicher ding getan.
ich will euch der mer súnst unterschaiden,
ich was gar ungestúm bei jungen maiden,
dorczu siht man mich zu allen zeiten gan
vil hart verspert in einer kettentroien.
wer mich die siht tragen zu dem raien,
der torst mich salb vierd gar nicht bestan.>
do sprach hildebolt von bernreut:
< lieber herr, merckt was ich euch bedeut,
seit das euch got zu uns gesandet hat.
ein flaschen trag ich stet in meiner hende,
damit ich mangen öden gancze schend,
der vor mir weichet uber die gassen drot.
mein newes swert das schneidet also vaste,
wenn ich das geprauch gein einem gast,
wie schier er lung und leber fallen lot.>
wernprecht der sprach:< ich wil euch kúnden,
wolt ir mich schaiden von meinen súnden,
so tu ich euch mein gogelhait bekannt,
die ich bei meinen tagen hab begangen.
was ich meiner veindt ie mocht erlangen,
die loff ich an, recht als ich wer verprant,
mein haubenhútel hat siben raif der besten,
die behalt ich mir zu fremden gesten,
den slah ich tief flarren auf den zant.>
eckrich sprach:< erlaubt mir, das ich sicze,
lieber, ich enwais ens noch dicze,
on das uns einer laid hat getan,
der rúget mich und ander mein gesellen.
ich sag euch das, und möcht wir ine ersnellen,
wir liesen sein bei einander nicht bestan.>
der ungenant sprach:< ich eß in halben,
ich slug ine auf als ein faiste kalben,
ich rat, er súll uns mit gemache lon.>
do sie da gepeichtet hetten alle,
do sprach der ungenant mit reichem schalle:
< vil lieber herr, nu vernemet mich,
ich han vergessen einer grossen sunde,
darczu solt ich haben ewer urkúnde.
ja zuckt ich(...) friderunen uppiglichen
einen spiegel und brach ine gar zu stúcken.
secht, darumb so tracht wir nicht ein mucken,
ja ward er seit vergolten williglichen.>
ich sprach:< got vergeb euch ewer schulde,
damit so will ich haben ewer hulde,
ich mag nicht lenger hie bei euch gesein,
ich will euch mein gesellen herein bringen
- ich gehör auch nicht zu uppingen dingen -,
der stet davor und paitet alles mein,
der geit euch buß und lest euch aus dem panne.>
mit der rede hub ich mich balde von danne.
ich dacht: wölt gott, wer ich von dem raien!
der laitstab
wer den laidigen winter nu in sorgen was,
der sei fro! man sicht nu plumen und das gras
auf der haiden wuniglichen springen widerstreit.
dabei hört man der vogelein schal,
vil dönen die lerchen und die nachtigal,
schawet an den anger, wie er nu in grúne leit.
umb die linden get der tancz,
da ist kúrczweil vil,
tanczen, springen, singen, geigen, lachen und an pals spil,
man siht auch von rosen mangen wuniglichen krancz.
sich freuet alles, das der laidig winter zwang,
on ich eine, seit das mir noch nie gelangk
an der wolgetanen, nach der mein hercz sent sich.
seit das ir vil los spilende augen plick
hausend in mein hercz, do nam sie den sick
an mir senden. eia wundersusse minne, nu sprich,
das sie sich bedencke das
und liebes mich gewere.
herczenliebes lieb, das tue durch aller guten frawen ere.
lon, ee mich verdringe der gattelinge haß.
wenn ich gern ungesungen wolt sein,
so lat mich nit der spehen spanczelingen pein,
die vor haus kúnnen nicht wann auf den zehen gan,
lamprecht, hanolt, wúntengos und williprecht,
haug und ott und eberwein, des maier knecht,
die wolent disen summer ungemúte lan.
sie haben alle des gesworn:
wer ir einem sprech lait,
das dem sei an leib, an gut und an den eren widersait,
von iren langen swerten wúrd villeicht ein herr verlorn.
lamprecht, hanolt, wúntelgos und engelmair,
die riben an dem tancze dick ir langes har,
das get auf die schultern brait geringelt hin zu tal,
die wollen an dem tancz nu die besten sein.
meczel trait an einer langen schnur ein spiegelein,
dick wúrft der kúnczel vor der linden ir den pal.
ai, wie huß er achtet sich,
wenn er an dem tancze get,
und das er fraw meczen mit dem spigel an der hende het,
so bestúnd er vierczig wol, er ist so gogelreich.
seit die törper unter einander sind,
so fragens:< wer sol uns umb die lindten
laiten vor den tancz?> umb den krieg so werden ettlich ungesúndt.
peter wolt wuntelgos haben erslagen,
da er ine den laitstab vor sahe tragen,
ee man das geschied, do ward haug und ott wundt.
eberlein was do laidt,
do er otten wundten sah,
engelmair mit seinem spies in durch sein steckel stach
elen lang hin durch die haut, secht, wie er strait!
hanolt swertes in der schaid nicht vergas,
engelmair ein schramen er durch den rússel maß
nach dem packen hin zu tal, das achselpain zuk enczwai.
do kam willibrecht mit seiner gnippen dar,
der kam auch zu hilf seinem gevatern engelmar.
jútel do mit lauter stime da umb iren man schrai:
< ach den ungefugen mort,
will den niemant unterstan?>
wuntelgoß verzett ein hant und drei vinger auf dem plan,
hug von dem streit waich, da er den schaden hört.
peter wolt von lencken nu die plúmen han.
dar vil dorper kam, die ich wol nennen kan:
das sind die von jochhausen und die von tummenraine,
secht, da sind auch bei die von narrental,
von affenperg die tanczten schone úberall,
die wolten auch die plumen gern mit ine fúren haim.
der uns disen raien sangk,
der ist genant von rubental.
mocht er den kinden fröde, vech ist im sein uberfall,
wir súllen im des raien gern sagen danck. der dornstein
nun hat der mai wuniglichen beschonet
perg und tal
grúnt uberall
sicht man plumen one zal.
wenig vogel hat die wal,
das er den maien mit gesange eret.
darczu stet der walt mit laub bekronet,
die nachtigal
ir sussen schall
singet laut, das ir gal
nie so wuniglichen erhall:
er sei noch tausent stund noch gemeret.
wie der winter die haid hett trauriglichen gestellet,
das sie was gar ungestalt,
sumer hat nu sin gewalt,
der im vergalt
sein lobes spalt,
das er ab den pawmen schalt,
das sein manger grúner walt engalt,
do was er ein tail zu bald,
nu hat sich freud aber her wider gesellet. dennocht han ich mich noch nicht wol veraint,
gegen der mein gesangk
in súß erclang,
das es ir in ir oren trang,
das sagt sie mir luczel danck,
ich wen, sie wöl meins faren.
ich wais nicht recht, ob sie es in trawren maint,
ir anfang
ist gar zu lang,
ja dien ich ir sunder wang,
leicht wurd ich zu kranck.
sie will mir lonen hin gein hundert jaren,
so wirt ir mein dienstpet unwert, sie will mich leicht versmähen,
wann ich pin ir gar versmäh,
sie wais wol, wer mir get nach.
dem ist so jach,
wie er mich fah,
kumpt mit seiner vach,
so sagt er mir einen schach:
ich dúnck mich nie so wach,
er seczt mir stet nach mit seinem fahen.(...)
(...)
(...)
(...)
(...)
(...)
(...)
(...)
(...)
(...)
(...)
und möcht ich im empfliehen und entrinnen,
so lebt ich nie als gern als zu diesen stunden.
und gelebt ich noch die stund,
das der törper wund
zweff und pfund
durch hals und mundt,
das die wurden ungesundt.
wúrd mir von ine das kundt,
so prest meins laids wund,
und hett auch imer wernde freude funden. irem gelacze kan sich niemant geleichen,
ir new gewandt
uncz auf die handt
hat von seiden einen rant.
awe, das er nicht erplant,
der es hoflich hat geschirspet!
mich mút so sere an amelreichen,
der ridwant
pracht in das landt
her von ungern ab dem sandt,
er und mein herr ebeczant.
die haben vor den schönen schön gelispet,
das es in ir oren gieng. sie will mein leicht vergessen,
wie ich ir doch nie vergas,
seit sie ie mein hercz besaz.
nu mocht sie paß
mir wenden haß,
so hett ich freudenvolles vaß,
ob ich noch möcht werden ir gemäß.
ich pin laider ir zu laß,
des wirt meczen nimmermer gemessen. wenn ich stee in meinen besten rewen
und das mein sinn
und mein beginn
denckt nach der sele gewinn,
der ich gar ein hagel bin
mit gesanck here bei funfczig jaren,
so sihe ich sie aber ein newes prewen
dort unter ine.
lies ich das hin
ungemeldet von in dreien,
so wurd nimer freude mein,
ich lies mich ee behuten und beharen.
wenn sie haben uppiglicher gogelweis begunnen,
der nie senlichs hercz began,
mich betrig denn der wan,
den ich han.
es werd ir span
menger kurczen krausen an,
den die hauben machen kan,
das sie zinczerlichen stan,
und wolt got, wer es in abgeprunnen. solt ich noch zu rubental geleben,
das mir ein mär
kom on swere,
das ir kasten wurden lere,
das etlicher gar verpär
der gogelhait, der er nú hat begunnen,
so zu hant so wolt ich mich begeben,
ob in ir schar
gemindert were,
wan sie sind mir gefer
mit irer hohen geigen ger,
die sie umb iren uppiglichen haben gepunden.
das ir uppigliche kunhait umb und umb erscheinet,
do man engelmair ein pain
(...)
schlug gar enczwaie
in einem maien,
das er stelczers weis ergrain,
ob ich imer das bewain,
so slahe mich ein donerstain.
nu wol mir immer, wert euch fromder sinn!
der veihel
urlaub hab der winter
und auch der kalte snee,
uns kumpt ein sumer linder,
man siht anger und klee
gar sumerlich bestellet.
ir ritter und ir frawen
súlt auf des maien plan
den ersten veihel schawen,
der ist wuniglich getan,
die zeit hat sich gesellet.
ir súllt den sumer grússen
und als sein ingesinde,
er kan wol swere pússen
und fert da here so linde.
so will ich auf des maien plan
den ersten veihel schawen.
gott geb, das es mir wol muß ergan!
der zeit soll wir gerúchen,
seit sie mir wol gefellet.
do gieng ich hin und here,
uncz das ich fand das plúmelein,
do vergaß ich aller swere
und begund da gar frölich sein,
wol laut begund ich singen.
wann auf dieselben plúmen
sturczt ich mein hut,
das ich mich torst rúmen,
wann es daucht mich so gut,
mir solt wol gelingen.
das sahe ein vilczgepawer
hinder mir in einem tal,
es ward im sider zu sawer,
das er traib so reichen schal.
ich wen, der ungelincke
zucht auf den meinen hut,
und sein bruder hincke,
sor er dorumb erlaidt,
do begund mich sorg zwingen.
do gieng ich sunder togen
auf die burg und redt also:
< die rede ist one lúgen,
ir solt alle wesen fro,
ich han den sumer funden.>
die herczogin von payrn
fúrt ich an meiner handt,
mit pfeúffern, fidlern, flairn,
freud was uns wol bekannt
all zu den selben stunden.
do sprach ich zu der feinen:
< kniet nider und hebt auf den hut.
ir lat den summer scheinen,
wann das dúnckt uns so gut.>
die miniglich, die raine,
die pot dar ir schneweise handt,
sie stúrczt den hut wolumbe:
sorg sie darunter fandt,
mein freud die was verswunden.
do sprach die herczogine:
< neithart, das habt ir getan,
des ich mich wol versinne,
die schmachait muß mir nahet gan
und mag euch wol gerewen.
bei allen meinen tagen
geschah mir nie so laidt,
das ich es torst gesagen,
zu freuden pin ich unberait.
mein laid das will sich newen.>
so waffen úber mich tummen,
ich wolt, das ich wer todt!
muß ich laiden kumer?
ich kam nie in grosser not.
die wolgemuten munde
muß ich von schulden clagen,
das ich mich von in kunde,
das laid soll ich allein tragen:
das habt auf meine trewe.
an einem lobentancz
gieng irenber und irrenfrid
mit irem rosenkrancz,
roßwin, goßwin und der schmid
die wurden faste singen
und der jung lancz
und sein bruder uczenger,
frisper und ranczer,
gevatter platfuß, nu tritt here,
lat newe sporn klingen.
ir waren zwenunddreissig,
die verlúrn doch ir linckes pain,
einer der hiez wissigk,
wie ser er úbern prúel grain:
< verflucht sei der summer,
den der neithart erst fandt!
nun múß wir leiden kummer,
so der veihel sei geschant!
nu múg wir nimer springen.>
das sail
maien zeit
one neidt
freuden geit
wider streit,
sein widerkumen kan uns allen helfen.
uf dem plan
one wan
sicht man stan
wolgetan
lichte praúne plúmlein bei den gelfen.
durch das gras sind sie schön gedrungen,
und der walt
manigvalt
ungeczalt
ist derschalt,
das er ward mit dem nie pas gesungen.
ich súng nit
nach irem sitt,
hett ich frid,
des ich bitt,
ob mir jemant köme daran zu trost.
ich pin verczaidt,
meine laidt
unverjaigt
sind noch brait,
ich nem es noch, wer mich davon erlost.
liebes plick kan mich schicken wild,
es ist mein clag
alle tag
und gedag
als ein zag.
liebes plick, las mich bei blickes bilde!
grosse not
mir empot,
der mir drot
auf den tod,
das ist hildebolt von bernreute.
irrenfrid
und der smid
werden glid
an eim wid,
das sie mit gemach lan die leute.
berwin den mag niemant úberhausen,
ameloth,
berinbolt
handt verdolt,
das man soldt
uber mich geben hat zu prewssen.
ich kam dar
ane far
ungewar
zu irer schar,
ich sahe was die gattelinge teten.
irrenper
und ir mer
giengen enczwer
hin und her
mit iren kappelklingen, sam sie meten.
do sprach ich:< nú wolt ich eines weten,
das ir gedröd
und ir geschnöd
wúrd plöde,
wie ir freud
niemant kunt mit heres kraft empfetten.>
hildemar
mit dem har,
der kam dar,
ich nam war,
wie er mit der schonen begúnd schimpfen.
hoch er spranck
an irn danck
auf ein panck,
die was kranck,
das solt sie im preisen fúr irn glimpfen,
das sich ir beder leib múst schúten.
mir was ant,
do ich empfant,
das ir gewant
sich empant
und ir kluges schappel must entrutten.
ich clag auch per
diese mer,
secht ir her,
wartet wer,
wie soll sie zu disem ding geporen?
ir niempt sie gaum,
ane saum
an einem zaúm
in eim pawm,
umb den schaden, da solt er bejaren.
wolt ir unter schönen kindern walgen
hin und here,
als emczwer,
als auch er
hat die ger,
pesser wer, er hieng an einem galgen.
ich was fert
nachet gewert,
da ein swert
im verrert
ein halbes kniu seiner zen genossen.
enczeman
lief in an,
kawm entran
er von dan,
er hett nimer mer kein maid gestossen.
wúrd ich czu rubental noch gerochen,
ich hett hail,
freuden tail,
und wer gail,
ob ein sail
im alle vier hett abgeprochen.
die pesserung
maye, dein
liechter schein
und die klaren vogelein
pringen freuden vollen schrein.
das sie wilkumen sein!
ich pin an den freuden mein
mit der welte kranck.
alle tag
ist mein clag,
von der ich das peste sag
und ir holdes hercz trag,
das ich der nicht wol behag.
von den schulden ich verczag,
das mir nye gelang
als ir doch gnug an irm dinst ist gelungen,
die nach guter weib lon ye hofflich rungen.
nun hab ich baide umb sunst gedienet vnd gesungen.
lieben wan,
den ich han
von der guten wolgethan,
der ich vill gedienet han
und ist von mir unverlan.
soll die lieb mich vergan,
senfter wer ich tod.
ich was ye,
wie es ergieng,
seitt das ich ir kunt empfieng,
dort und auch etwo hie
in ir dienste, des sie nye
lúczel mich genisen lie,
wie sie mir gepott.
sol ich dienen und des on lon von ir beleiben,
so ist des úbeln mer dann des guten an den weiben.
von dem glauben mócht mich der kaiser nit getreiben.
ungemach
mir geschah,
do ich ein weib von ersten ansahe,
der man alles guten iah
und ir ye das peste sprach,
die ir keusch nye zuprach
und auch ir weiphaitt.
nun ist mein har
gris gefar,
das kumpt von irer schulde gar.
ir spilende augen klar
nemen mein vil lúczel war,
so die meinen plicken dar
on gúnterfaitt.
wolt sie mit ir einem gen den zwirn!
die minne beut, das die augen schamenlirn
baide zwuschen weiben und mannen und ir viern.
< herczenlaidt,
wer das traitt,
dem hat selde widersaitt.
seneliche eren braitt
ist im zu aller zeit berait>,
sprach ein frau vil gemaitt.
< das ist mir wol bekannt.
mich bezwangk,
des ist nicht lanck,
mynniglicher umbefangk,
dornach ye mein hercze rangk.
ist die mynne worden kranck
und stet gar offt zwerchem schranck,
we dir, teusche landt!
soll in deiner ordnung minn also verderben,
so mússen schóner frawen vil an den schulden sterben
und werden schuldig, die umb ir liebe solten werben.>
hoher mút,
darczu frút,
ist den jungen manen gút
(...)
wer das peste gern thút,
den begeusett selden flút,
mynnet er rayne weib.
hat er scham,
weibes nam
dem enwirt er nymmer gram,
ist er guten weiben zam
und sein zung an schelten lam,
so plúet im der tugent stam.
selig sey sein leib!
wer das lob behaltet, der ist on missewend.
aller selden muß er selig sein uncz an sein ende.
die liede ich zu pessrung in die welde sende.
ich pin fro,
swache dro
schatt mir klain als umb ein stro.
es erwendt ir gút also,
die ich vind, ich wais wol wo.
secht, des wirt mein trawren ró,
das sie ir gesagt.
ich bin hie,
der doch nye
sein gesangk von ir erlie,
der ir fúr die oren gieng
und yn nie zuvor empfieng.
des wúrd ich an freuden schie
und an seligkait.
doch so will ich mit den jungen nach iren hulden singen.
was ob noch mein dinst an gieng bos ende mag bringen.
mich wundert, das mich ir gút so sere mag beczwingen.
alle mein not
weren tott,
mocht ich wenden eines spott,
des har ist geringlott,
er ist gehaissen sigelot.
seinen becher er mir bott
und zúckt in hinwider.
er satzt yn
nach dem syn
auff sein haupt in freuden fein.
nach dem meinen hofesyn
auff den zehen slaiff er hin.
do was das mein peste gewyn.
das der pecher nyder
uber die augen und seinen mundt in seinen búsen stúrczet.
der da vor den rayen tratt so uppuglichen geschúrczett,
der ward do mit seinem har unhoffenlich gehúrczett.
sein ist fúr war
dreissig iar,
das der torppell engelmar
friderún irn spigel clar
prach. des trag ich grawes hare
baide still vnd offenbar,
das es ye geschah.
ymer seit
vor der zeitt
trúg ich seinem kúnen neitt,
und auch etwen ein streit
stet in dem land weitt.
ay das ir so luczel leit,
das ist mein ungemach.
doch frew ich mich eins an dem torpper dorfftprecht:
den zugen durch sein aigen plutt zwen ungefuge knecht,
doczelpolt und amelrutt, des schemt sich sein geslechte.
laut erhal
do der schal
von den gauchen úberal,
do man dorffprechten kall
sahe erslagen auff dem wal.
das ward mir gein rubentall
offenlich gesait.
hacken, spies
man da hies
bringen, des man nit enlies.
erkenpolt, der starck fies,
wildeprechten nydersties.
des frewet sich da mein genyes.
sausa, wie er straitt!
do slug mein herr, her erkenbolt, da den bottenbrunn
durch den schedel wol auff den kórpper. woll ich im des gúnn!
da fandt man yn toten in den schuhen an der súnn.
das krenczlein
freut euch, wolgemuten kindt!
uns will des sussen mayen windt
ergeczen der laid,
die der laidig winter kalt uns hewer hatt gethan.
ir freut euch gein der lieben zeitt.
es grúnet schon widerstreitt
der walt und die haide.
dick lieb nach laid kumpt, da gedencket an.
ungemúte machet alt,
hoher mút kan iungen.
des bin ich an ganczen freuden worden baldt.
des hat mich ir lieb mit irer gút beczwungen.
wem nu von lieb lieb geschicht
und dem die lieb das gicht,
wem lieb gefellet,
dem thut lieb liebes kundt. lieb macht lieben lieb.
lieb die macht wol gestalt,
lieb die wirt in lieb bald.
lieb gesellet:
lieben vater liebs kindt, dem man ein liebs weib,
lieben bruder swester lieb
stellen kan die lieb.
was ist lieb lieber dann der mynne dieb?
lieb das wurt in lieb durch lieb zu dieb.
was ich blumen ye gesahe,
was ich rosen ye geprach
den summer und den mayen,
die sind ungeleich gefar den rosen, die trug
ir schón, die sie mir
zu einem krenczlein gab von mir.
die hett sie gehayen,
das ich nye bekannt mer rosen also klug.
rosen auß irm belgelein
den wollen nicht entlachen,
der ward mir ein krenczelein auff das haupt mein.
das hett mir die lieb, die gut versprochen.
man es tugentlichen verstan,
wie es umb das krenczlein sey gethan,
so schón geschicket.
keiner plumen ist so vil sam der brawnen da.
nyemant es verkeren soll,
wann es ist noch wunsche woll
zu freuden geschickt.
wer das krenczlein tragen soll, der wirt selten graw.
selig sey das engerlein,
da die plumen entsprungen.
da mag auch das raiffell wol gewúrckt sein.
da soll hinfur nyemant denn mir angelingen.
immer muß ich sein ein dieb,
sej mir das krenczlein nicht lieb.
sie sol mir es behalten
so sie es aller peste kan, das sie es yemancz geb.
wann es mir so rechte kumpt
als es mir selber sej gefúgt.
sein raif ist gespalten
nach der wúnschelruten stam recht sam es leb.
schón geschicket sunder neit
ist es auff meinem haupt.
ist das sie das krenczlein yemant furpas geit,
so hat sie mich eren und freud beraubet.
ein ray
der waldt mit grúnem laube sein greis hat verkerett,
davon vil mangem herczen sein freud sein gemeret.
die vogelein, die der winter het beczwungen,
sie singen wol des mayen
lob noch bas denn sie ye gesungen.
urlaub nam der wintter, da die plumen auff der haide
stunden wunniglichen in solicher ugelwaid,
begossen mit des sússen mayen taw.
< der hett ich gern ein krenczellein,
geselle>, sprach ein fraw.
was fúr trauren gehort und fúr alles ungemút,
das bringet uns der may mit manger handen plút.
er hailet was der wintter hat verwundet.
er hat mit seiner sussen krafft
der siechen vil gesundett.
alle die den sumer gut mit freuden wollen empfahen,
die lassen yn zu gut mein lere nicht versmahen.
ia rat ich den jungen hochgemút,
das sie mit zuchten sein gemaitt
und fórchten schamenróte.
freud ist aller freude gein des mayen kunft erlaubet.
< we mir>, sprach ein junge maidt,< ich pin der mynn beraubet.
mich beczwinget aber ein sendlich swere,
der ich gein der summerzeitt
mit fúg wol empáre.>
< nun sag mir, liebes tóchterlein, was sind die sorge dein?
du last an deiner farb michel ungemúte schein.>
< ich bin verworren, muter, mit gedencken.
des muß mein hercz und auch mein leib
on freuden missewencken.>
< sag mir, liebes tóchterlein, kumpt es von yemancz schulden?>
< muter mein, ich muß von manne zauber dulden.
mich hat ein ritter nahent zu im gefangen.>
< sag mir, liebes tóchterlein,
ist anders nicht mer ergangen?>
< nayna, liebe muter mein, der es vermelden kunde.
er kusst mich, do hett er ein wurczel in dem munnde.
davon verlos ich alle mein synn.>
die alt, die sprach:< du pist nicht maid,
dich rúret mannes mynne.>
die tochter zorniglichen sprach:< ir habt es wol beschónett.
was solten mir die fremden thun, seit ir mich selber hónet?
mir ist nicht kundt umb mannes mynnen rúren.>
die alt, die sprach:< du darfft mich nit
mit bellen umbefúren.>
die muter zu der tochter sprach:< du las mit im dein losen.
du flúch die alten cunczen mit ir uppiglichen kosen.
sie ratent dir das dich hynach gerewet.
sie haben(...) mit geswinden reten
mir alters vil vernewett.>
ein ray
ich sahe die haide
nye so gestalt,
in liechter ewgellwaide
den grúnen walt.
bey den bayden kiesen wir den mayen.
ir maidt, ir súllt euch zwayen,
gein diser lieben summerzeitt in hohem múte rayen.
lob von manger zungen
der maye hat.
die plúmlein sein entsprungen
an manger stat,
da man ee nye kaine kund finden.
gelaubet sten die linden.
da hebtt sich als ich han vernumen, ein tancz von schonen kinden.
die sindt sorgen an
und freuden reiche.
ir maiget wol gethan
und mynnigleich,
zieret euch, das euch die pawrn dancken,
die swaben vnd die francken:
ir breysett ewre hemdlein weis mit seyden auf den lancken.
< umb we sol ich mich straffen?>,
so redt ein maigt.
< die iungen sein entschlaffen,
und gar verczaigt.
freud und ere ist aller werlt unmere,
die man sind wandelbere:
ir kainer wirbt umb ein weib, der euch getieret were.>
< die red soltu behalten>,
sprach ir gespil.
< wir sollen mit freuden alten.
der man ist vil,
die noch gern dienen raynen weiben.
las solich red beleiben,
es wirbt einer umb mich, der trawren kan vertreiben.>
< den soltu mir zaigen,
wie er mir behage.
der gúrtel sey dein aygen,
den ich umb trag.
sag mir seinen namen, der dich mynne
so tugentlicher synne.
ia wenn, es mir getrawmet, dein mut stett dir dahynn.>
< den wir alle nennen
den von rubental,
und sein gesanck erkennen
wol úberall,
der ist mir holdt. mitt gút ich im des lone.
durch seinen willen schóne
so will ich preisen meinen leib. wol dann man leutet none.>
< was will ich der none?>,
so redt ein maidt.
< vor allen mannen ein króne
mein hercze trait
und das thutt von hynnen uncz an mein ende.
welich fraw mir das wende,
das sag ich ir offenbar, das ichs dorumb schende.>
< was acht ich auff ir schenden,>
so sprach ein weib.
< die red súll wir enden.
wirt mir sein leib,
ich pin im holt, mein laidt ist gar verswunden,
und han mir schón gepunden.
ia sind mir meine fußlein slecht, die waren ee zuschrunden.>
ain wechsell
< nun ist der kúle winter gar zergangen,
die nacht ist kurcz, der tag begúnet langen.
uns kumpt ein wunigliche zeitt,
die mangem herczen freuden geit,
bas gesungenn vogell weder ee noch seitt.
uns ist kumen ein liechte ewgelwaide.
nun siht man allenthalben auff der haide
die plumlein springen durch das gras.
schón ein ast getawett was,
darab mir mein geselle zu einem krancz las.
mein hercz gein der schonen wunen rayett,
die voglein sind irs gesangs laut erschrayett.
die zeisell und die nachtigall
singend wuniglichen schal.
wolauff, ir maidt, ein ende hat des wintters zall.
der waldt hat seiner greis vergessen,
der may ist auff die grúnen aw gesessen,
die hat gewunen laubes vill.
pindt dein har auff, traut gespill,
ich wais wol, das du mit einem ritter willt.>
die rede erhórt der maid muter tógen.
sie sprach:< nu las mir hinnen fúr dein lúgen,
dein wanckelmut ist offennbar.
secz ein húttell auff dein har,
du must an deine klaidt und wiltu an die schar.>
< múterlein, von wem hastu das lehen,
das ich dich solt umb meine klaider flehen?
gespanestu doran nye faden!
las beleiben solichen kraden.
wo ist nú der slússell? slews auff mir das gaden.>
die watt die was in einem schrein versperrett,
das ward bey dem staffell auffgeczerret.
da die alte das ersahe,
das das kindt die kisten prach,
do geswaig ir zung, das sie nicht gesprach.
an leget sie das rocklein also palde,
das was gelegen in kleinem mangem valte,
ir gúrtell was ein porten smal.
in des handt von rubentall
warff die stolcz iren gigelfehen pall.
die muter do erwuscht ein rocken grossen.
sie wolt die tochter slahen und auch stossenn.
< das hab dir des von rubental.
fech ist im sein úberfall.
nun far hin, das heindt der teufell auß dir kall.>
ein ray
ich han ein feyoll gesehen,
hey was mir liebs soll geschehen
von einer stolczen maidt, die get mir an die hant
und ist iútell genant.
wais got, sie muß mir werden, ich rawmet ee die landt.
schón als goldt grúnt der hagen.
gute mer will ich den frawen sagen,
das von liechten rosen die haid hat gewant,
das peste das sie fandt.
nun wol auf, iunk und alt, der maye ist in die lant.
< secht wie sich frewet perg und wis.
darab ich mir aber hewer schón lies
von wuniglichen plumen ein chranzel das ich trag
ye an dem veyertag.
nun woll auff, iúte und irrengartt, und ray als ich dir sag.>
nun ist wol brait der linden ir aste,
die was hewer des laubes gar ein gast.
nun hatt sie sich behangen mit wuniglicher watt.
die ir vil schone statt,
nun losa wie die nachtigal darunter streichen latt.
stolczen jungen, ir sólt sein gemaidt,
die klaider die die zeitt an die bawmen hat gelaitt,
der walt der stett nú grún, in dem wintter was ein fall,
darinn ist michel schall.
dahin da súll wir rayen mit dem von rubental.
< muter, lat ir mich auch dar,
stolczenling sprúng ich an die schar,
das die knappen alle mir eren mússen jehen,
du solt auch selber sehen,
das ich an der erden siffell schon mit den zehen.>
< tóchterlein, thustu den ganck,
der uns den gimppell gemppell sanck,
der hat sich vermessen, und werd im dein ein plick,
er leg einen strick.
und wiltu nicht hin haymen sein, dir wirtt von im ein zwick.>
< zwick und sleg hastu verlorn.
nu wiltu aber rayczen hewer deinen zorn,
das du mir verpeutest des er mich hatt gepeten.
ja hillff im treten,
du must on jutten deinen garten tretten.>
< fleuhe von mir palde und sweig.
heya strauchen, vergee ich dir den steig,
so tustu ein springen das dir vil laidt wirtt
und dir dein rucke swirtt.
ich schaff das das der krotollff dich vil gar vorpirt.>
< múterlein, erkennt ir den man,
der uns den gumppell gemppell singen kan.
ich sihs an seinen augen, er ist ein wuntelgos,
er nam mich auff dies schos
und kúst mich mer dann hundertstunde, das yn sein nye verdross.> ain ray
der waldt aber mit kleiner sússer stymme erhillet,
die vogelein sind irs gesanges ungestillett,
sie haben ir trauren auff gegeben
umb frolich leben
dem mayen.
ir maidt, ir sult euch zwayen.
die pawme in der werlt sten mit wuniglicher blút,
dez wirt vil mangem herczen sein gemút
gehohet gein der sumerzeitt.
der anger leitt
befangen,
mein trawren ist zergangen.
wie schón es gein dem mayen abend und morgend nahendt!
wie sumerlichen sie die zeit empfahennt!
sie singen wol ir sussen gesangk.
der winter zwang
die haide:
nun grunt sie im zu laide.
nun hebt sich aber an der strassen freud von den kinden.
wir súllen den summer kiesen an der linden.
die stet nu reiches laubes reich,
gar wuniglichen
ir tolde.
ir habt den mayen holdt!
das taw in der wisen den plumen in ir augen fellt.
ir jungen maidt euch zu freuden gesellet,
mit zúchten zieret ewren leib!
ir junge weib,
ir sullt rayenn
gegen diesem mayen.
< wie hold im mein hercz vor allen mannen were>,
sprach wendellmut, ein maidt unwandelber,
< der mir loste meine pant.
an seine handt
ich sprunge,
das im sein hercz ercklúnge.
mein har in dem rayen mit seiden solt sein bewunden
durch seinen willen, der mein zu allen stunden
wúnschet hin zu rubental.
des winters fal
hat ende.
ich mynn, das ist unwende.>
der spiegel und ist ein raye
der wintter hat ein ende, komen ist uns der maye,
der uns plumen pringet mangerlay.
ich hór die vogelein singen.
wir sullen alle springen,
sein gemaitt.
der wald ist wol gelaubett, die linden guldein tolden traitt.
die lind will ir tolden mit newem laub reichen.
darunter lat die nachtigal streichen.
sie singet wol zu preis
fremde sússe weis,
sie donent vil
und frewen sich gein dem mayen, sein zukunfft ist irs herczen spill.
die vogelein in dem wald die singen sumerlichen.
ir maid, ir helffett aber ein newes tichten,
ir frewt euch lieber mære,
menges herczen swære
vil zergan.
nun thut als ich euch lere und streicht ewer claider an.
ir preisett euch zen lancken und strauffet ab die risen.
wir súllen es auff dem anger hewr verkiesen,
rayen zu der lindten.
mein gesanck ist den kinden
woll berait.
davon wirt manger alter hewr ir fuß erwaicht.
sie wollen das sich der winter hewer hab erlenget.
nu ist die wiß mit plumblein schon gemenget,
die rosen auff der haide
in liechter ewgellwaide
sind vil glancz.
der sandt ich friderúnen zu einem schónen krancz.
darumb so will sie aber engelmair vertreiben.
er ist gar ungestúmme bej iungen weiben,
er ist ein ridelbanczel,
in dem gewe vertanczell.
sein gewalt
der ist an dem rayen unter den kinden manigvalt.
des ist friderún ein lange(...) swere
von engelmair dem tórschen tanczprúfere,
das er ir torst lagen.
des clagt sie all iren magen.
umb den schall
soltu dich húten. friderún, fleuh gein rubentall!
da sich allerliebist begund hewer zwayen,
do solt ich gesungen haben den rayen,
an das ich zu der stund
nicht gemercken kund
an der zeit
die liebe sumerwunne, die mangem herczen freuden geitt.
nun haisset sie mich singen. ich muß ain haus besorgen,
das mich sanges wendet manchen morgen.
wie soll ich geparn?
ich leid von engelmaren
ungemach,
das er friderunen den spigel von der seyten brach.
deiner basen bruder hett dich sein wol erlassen,
er enkan sich keiner dinge massen.
er ist ein torczscher payer,
er und der jung mayer
thun ir laidt.
ia hat sie da nach magen, die ims die leng nicht vertragen.
er hett ir auch genomen in schimpff ein tockenwiegell.
das hett sie wol verglaget mer den spiegel.
der was in hellffepayne
begraben waich und klayne,
den sein handt
ir nam gewaltiglichen. davon ir freud gar verswandt.
ir sullt mirs wol glauben, sie sahe es nicht gern.
des spiegels schnur die kam dort here von peren.
es was ein waicher port,
oben an dem ort
stund ein thier
geweckt von rotem golt, wann nye geschah so laidt ir.
das ich nicht frolich sing, das wendet mir ein swere,
von der ich also gern ledig were.
diese dorffgepawern
die nemen das gar tewer,
sie tragen mir has.
ob sie nicht enweren, so súng ich furwar furpas.
eckenbrecht und úcze und auch der ungenante,
góßbrecht der mich offt sanges wanndte,
die sind nu gar geswaigett
und ir freud saigett
hin und here.
ir scheib die gieng eben, die ist gestraucht enczwerch.
fraw hilde und gattelling, die sprungen an ir hende,
ir tancz der was do missewende.
und haben sie erworben,
das er ist verdorben.
ir uppigkaitt,
ich wen die hat geprúffet in maniger spótt und auch laidt.
enhalb mers gesungen
es grúnet wol die haide,
mit newem laube stet der walte,
der winter kalt
zwang sie sere baide.
die zeitt hat sich verwandelett.
ein sende nott
mant mich an die guten, von der ich ungern schaide.
gegen der wandelunge
wol singen alle vogelein
den freunden mein
ich nu gern súnge,
das sie mir all beweisten danck.
uff meinen gesangk
achtent hie die walhen nicht: so woll der teuschen zungen!
wie gern ich nu sandte
der lieben einen poten dar
- ir namt sein war -
der das dorff erkant,
da ich die jútte innen lies.
ia mayn ich dies,
von der ich den mutt mitt rechter stette nye gewannt.
bott, nu far beraitt
zu den lieben freuden uber see.
mir thut so we
sende arbaitt.
du solt ir von uns allen sagen,
in kurczen tagen
sehens uns mit freuden dorth enhalb des wages braitte.
nu sag der maisterynne
den williglichen dinste mein.
sie soll dein sein,
die ich mit trewen mynne
fur allen frawen hinnan fúr.
ee ich sie verkúr,
ee wolt ich verkiesen der ich nymmer tail gewynne.
freunden und auch magen
soltu meinen dinst sagen
in kurczen tagen.
ob dich die leut fragen,
wie es umb die bilgreym stee,
so sprich: we!
was uns die walhen laids thun, des muß uns hie betragen.
wir singen oder wir tanczen,
wir thun vil mengen herten tritt
und weyten schritt,
ee das wir haben geswanczen.
das nym ich auff die trewe mein,
wir solten sein
zu osterrich: vor dem schnitt so setzt man die pflanczenn.
nun wirb es endlich,
las dir mit trewen sein gach.
ich kum hinnach
vil schier sicherleichen,
so ich aller példest ymer mag.
den lieben tag
las uns got mit freuden leben, das wir zu lande streichenn.
ob sich der pott nu saúmpte,
so will ich selber pote sein
zu den freunden mein:
wir leben alle kawme,
das her ist mer dann halbs ermort.
hie wer ich dortt!
bey der wolgethanen wer ich gern an meinem rawme.
solt ich mit ir nu alten,
ich hett noch ettlichen don
auff meinem lon
her mit mir behalten,
des tausent herczen wurden gail.
hett ichs am sail,
gegen der wollgetanen mein gewerb soll hailes walten.
er zymmet mich ein narre,
wer diesen anger hie bestatt.
es wer mein rate,
lies er sein geharre
und wúrff hinwider uber see.
das tut nicht we.
nyndert wer pas ein man denn daheym in seiner pharre.
ich will gein osterreichen
an einer zúllen swattgen hin.
wer kome mein synn,
das ich so trunckenlichen
dro schnellen ros vertoppellt han?
des muß ich gan.
kaufft yemancz settel, ich gebs im sicherlichen.
enhalb mers gesungen
kumen sind die liechten tag so lange
und so vil der vogelein mit gesange,
die haben ein newes funden,
des sie nye vor mengenn stunden
bas begunden.
alle die den wintter trawrig waren,
gestunde der mut bey dreissig iaren
nye ringer denn hewer.
nemt, ir kind, des mayen stewr:
zocht auch ewer!
junge maid und alle stolczen layen,
ir sullt euch gein dem lieben summer zwayen,
so ist wunn in allen reichen.
ir sult zu freuden streichen
sewberleichen.
kind, latt euch den rayen woll emblanden,
lóset ewer hercz auß senden panden
mit schnellen sprúngen ringen.
ich hór aber die vogelein singen,
im wald erklingen.
liebe poten ich send hayme zu lande,
als mein trauren das soll haben ende.
wir nahen zu dem reyne,
gern sehen die freunde mein
uns bilgerynne.
pott, nu sag dem myniglichen weibe,
das nach wunsch eben get mein scheibe.
du sage zu landeßhút,
wir leben alle in hohem mút
und nicht unfrut.
pott, du sag den kinden auff der strassen,
das sie nicht enczúrnen ausser massen.
den winter will ich brewen,
dornach sie ire vinger kewen,
an den trewen.
der tisell tasell
wie schón wir den anger ligen sahen,
da uns die sumerczeit begúnnet nahen.
die bawm den winter stunden fal,
úberal
sind sie newes laubes reiche worden:
darunter singt fraw nachtigal.
nun losa, wie die vógelein aber dónent,
wie sie den mayen mit gesange kronent!
ia wenn ich, ende der winter hat.
fraw wyerat,
ray also, das ich dirs ymmer danck.
die linden wol gelaubat stat.
nun sóllen sich die jungen aber zwayen,
ia ist in awen rosen vil gehayen.
wenn ich ein krenczel dorauff han,
wolgethan
spring ich einem riter an der handt.
in hohem mut: nu wol dan!
< man soll mich bej den húbschen kinden vinden.
ich wil auch an den rayen zu der linden,
die ist von laub worden praitt.
mir swindet lait.
darunter soll wir tanczen mit den kinden,
dar kumen iútt und adelhait.>
< tóchterlein, des las dich nicht belangen,
wiltu die riter an dem rayen drangen,
die dir zu maß nicht wollent sein,
tóchterlein,
du wirst an dem schaden wol erfunden.
der iung mayer mutet dein.>
< giest ir mir den mayer an die fersen!
ia traw ich einen riter wol gehersen.
wúrczu sol ein pawr mir zu man,
der nicht kan
mich noch meinem willen trauten.
ich mayn, er múß mein ab gestan.>
< tóchterlein, du wilt dein lob verliesen,
wiltu her cunczen mayers sun verkiesen,
der hat doch baide rinder und swein,
korn und wein.
wiltu das alles sampt verliesen?
des mayers sun begeret dein.
nun las du dir den mayer nicht verschmahen.
wiltu so thumbe ritters kunde fahen,
das wirt allen deinen freunden lait.
mangen aidt
schwurstu mir hewer, das ist on lúgen.
dein will dich alles von mir traitt.>
< muterlein, ia kúnt ir nicht wann wagen.
ich will all freundt durch seine wigen bagen.
uncz ich meins willen mich erhál,
uberál
mússen sein die leut werden innen:
mein mut der stett gein rubental.>
< tochterlein, nu was geschah dir néchsten?
ich hórt dich unter der lauben laute prechsten
mit einem ritter, das ist war.
bind auff dein har!
er hat so vil getiselt und getaselt
mit dir, das ist wol offennbar.>
< muterlein, nu zúrnet nicht so sere.
es wirbt einer umb mich, des habt ir ere,
davon lat trawren uberal.
gein rubental,
da will ich mich wirdiglichen seczen.
da singet woll die nachtigall.>
ein wechsel
< der mai hat menig hercz hoch erstaiget>,
sprach ein maid,< er hat es wol erczaiget,
was sein sússer wune tut,
wann er klaidet swarczen dorn in weise plút,
alles das der winter hett beczwungen,
das wil der mai nu jungen.>
das erhört ein alte also schieren:
< wie schön ich mich gein dem maien wil zieren
hewer pas denn mangen tag,
seit ich hör, das man sich gejúngen mag,
des enward mir nie so wol zu mut,
got geb mir es zu gut.>
die tochter sprach:< wie mang rede ich muß hören,
múterlein, ir wolt euch selber tören,
uberget ir meinen rate
wisset, das es alten weiben úbel anstat,
das sie solich uppigkait beginnen.
ir sult euch pas versinnen.>
< ich han mich wol versunnen an ein ende,
pring mir mein rockel und mein klaines gepende,
das wil ich den zu lait tragen,
die mir freuden wendent gein den liechten tagen,
tochter, ich bedarf nicht ewer lere,
ja sawmet ir mich sere.>
< sich, mein lere ist gancz an euch verprochen,
was ich euch zu gute hab gesprochen,
muter, das habt ir nú fúr ein haß,
euch geczeme ein gute krucken pas
in ewr hant, wenn ir zu kirchen gienget,
denn ir den summer empfienget.>
< der krucken geczeich ich wol zu rate,
seit ich an einem pain mag so drote
gespringen als ein kiczelein,
ich will jarlang fro durch einen jungen sein,
der ist wol bei vierundzwainczig jaren,
des willen will ich faren.>
die tochter sprach:< fraw muter, ir seit unweis,
das ir euch auf einen jungen wolt preisen.
der nimpt euch durch das gutlein,
umb ewer schön nicht, vernempt die rede mein:
wenn denn das gútel hat ein ende,
so pert er euch die lende.>
die muter sprach:< ir redt von tumben dingen,
pin ich alt, so han ich vil pfennigen,
und schúß sich ein junger fúr,
der mich des nachtes rútelt als ein irre túr,
das mir die zene erklafften in dem munde,
des armut gar verswúnde.>
die tochter sprach:< des sei got mein urkúnde,
es tet im recht als er ein fúlen esel schúnde,
der nachtes bei euch slafen múß,
dem wirt hústens, keichens von euch nimer puß.
ir solt euch durch got haben sawr,
slacht ewer haupt umb ein mawre!>
die alt die sprach:< fraw tochter, des gesweiget,
ja wisst ir, das man gute noten geiget
auf alten fideln, der sie kan.
ich will mein fidel leihen einem jungen man,
der wol tanczen und raien kan,
der rútelt mirs von dan.>
< welich badstub wirt gehiczet also linde?
ein man gelecket vil, ee er empfúnde
hicze, der sein hercz begert,
wie gut die scheiter sind und ist pös der hert,
von hicz empfecht er doch vil selten freuden,
muter, ir last ewer gewden.
ir gehiest meinem vater, ir solt gedencken,
das ir nit mannes nempt, nu wolt ir wencken.>
< das tet ich alles umb das,
ob er genes, das er mich hielt des paß.
nun ist der todt, er kan mir nicht gepieten,
ich wil mich freuden nieten.>
die tochter sprach:< so euch der teufel schende!
nu minnt ir man und habt doch nindert zene,
die wengel sind euch runczel voll,
das red ich als tewer ich soll.>
sie sluge die alten, das sie hangk an einem paine,
die junge spranck an dem raine.
ein rai
winter, wis verwachsen,
we, wie laid du uns täte,
rúm die landt!
deiner kunft sich niemant frewen soll.
zwú gespilen sassen
in ir wolgeczierten wäte
bei der want,
da der liebe sumer kumen wolt.
die ain sprach:< ich pin noch maidt
und pin meiner freud gar unberaubt,
trawren, dir sei widersait,
ich wil mir prechen ein rosen krenczlein auf mein haupt.
ich und du, wir bede,
gee wir in die awe,
prechen wir
veihel, rosen, die sind schon ensprungen.
und sturben sie vor laide,
mein herr und auch mein fraw,
das sag ich dir:
mich hat hewer ein ritter beczwungen,
das ich durch den willen sein
disen summer trag ein hohen gemúte,
des han ich die trewe sein,
er minnet mich, ee immer zwai gelúbte.
mir ist ein pawm geczaiget,
da soll er mich unter
schier sehen,
niemant wais, wes wir da spilen wollent.
ee sich die sun genaiget,
leicht so mag ein wunder
geschehen
da, das wir uns mit lieb also gesellen.
will er zwir in einem tag,
das ich durch den willen sein dar schleiche,
niemant kom ich des zu clag,
ob er mir tut gewalt in seiner gemeliche.>
ein wechsell
auff und hin,
wer nu rayen kúnne!
kumenn ist uns nu ein gut gewyn,
manger handen wunne,
die uns der lieb maye geit.
uberalle
hórt man in dem walde
kleiner voglein susser schal,
ir stym ist manigfalde.
die haid in liechter farbe leitt.
sein ist zeitt,
wynnter, var von hynnen.
wir sein der summerwunne worden jnnen.
< wol mich wart>,
so sprach ein madlein gaile,
< das ich mich han here gespart,
das leit an meinem haile,
das ich noch pin óne man.
guter wan
thut mich michel weger
denn eins alten umbefang.
was húlff mich ein treger,
solt er mit mir slaffen gan?
thut hin dan!
ich will einen jungen.
wirdet mir der, so ist mir wol gelungen.>
ir gespil
gab der rede antwúrte:
< zwar von nyemant ich das hil,
wenn ich mich gegúrte
in einen porten, ist mein recht,
so pin ich
recht so wol geschaffen.
baidenthalben umb mich
tret hin dan, ir affen!
ich muß han ein edeln knecht:
kain gosprecht
kumpt zu meinem leibe,
mich mach ein edel knecht zu einem weibe.
ein edel knecht,
wirt mir der zu taile,
bawrn pin ich dennocht recht.
was schatt das meinem haile,
ob ich in freuden ein rockel slyß?
irnsall,
des will ich mich másen
- das zympt meinen zophen fal -,
als mein trawren lasen.
dornach stund ye mein vleis.
mein leib weis
múst mich ymmer rewen,
solt er mich nicht ein hoche gemút berewenn.>
der zorn ward gros
von der maid muter.
< dochter mein, nym dein genos,
leicht wirt dir ein guter,
ee du eins edeln knabens múst sein.>
< ewer beczwang
múet mich so sere.
herr neythart uns den rayen sangk:
was hillfet rede mere?
er liebet wol dem herczen mein.>
< tóchterlein,
volgestu meiner lere,
so widerfert dir paide wird und ere.>
die tochter sprach:
< muter, auß ewerm munnde
so sind alle man swach,
recht sam ich nicht kúnde
trósten sendes mannes mút.
ia pin ich
recht so myniglich
(...)
(...)
und an allen dingen frút.
es ist gut,
das man bej der blencke
die brawnen rúre, das man sein gedencke.>
die muter sprach:
< phey dich, mit deiner weis
brufestu dein ungemach,
peser wer der greis,
der dich hiellt in eren wol,
denn ein man
der dich gancz verschmehet
und dir nicht der eren gan.
wiß, wer sich veriahett,
der wirt alles laides voll.
hastu doll
nu mit deiner prawne,
so wiß, deiner schanden werden newne.>
der phaw oder sunnglast
der sunnen glast, wenns von dem himel scheinet,
man siht schon gefeinet
haid, anger, wis grúnen und alle tal.
der mai wil uns winters kraft ergeczen,
newes laub anseczen,
es grunendt este, die ee warn fal.
haide, anger und gevilde
klaidet stat mit newem plút,
dafur lob ich eins raines weibes bilde,
die macht mir trawren wilde,
ir lieplich gutlich lachen mir sanfte tut. wol mochten mich die frawen mein gefrewen,
gamillen blumen strewen,
wenn so liepliche lachen will ir mundt.
ir schön der möcht ein landt gar wol geniessen,
ir plick stral die schiessen
lieplich zu schawen in meins herczen grundt.
ein engel in dem trone
der miniglichen ist geleich,
sie trait ob allen frawen wol die krone,
die stet ir also schone:
nu wer gesahe ie weib so minigleich? der meinen frawen will ich fúrpas singen,
ich hoff, mir gelinge,
die oden gauch, die huben einen tancz.
ekenrúde der taucht sich so rässe,
ein olfentier er frässe,
der trug zu schawen einen rosenkrancz,
den nam er friderúnen,
darumb zúrnt engelmair.
sich hub ein fliehen do von limmenzurne,
sein bruder der hies húne,
der must da lan die hauben zu dem hare. bremekind der taucht sich so kúken,
der wolt auch krenczel zucken,
dem ward ein straich mit einem kolben gros,
darczu sah man schnabelrus den frechen.
< ich will dirs helfen rechen>,
er sprach:< wa sind nu unser streitgenos?>
der wurden mer denn hundert
und slugen durch den tancz,
das keiner da genaß, das nam mich wunder,
ich main die oden kunder,
der streit zergieng umb einen rosenkrancze. das friderún ir spiegel ward zuprochen,
das ward alda gerochen,
darumb ir zwenunddreissig pliben todt.
vechten sahe man von ine auf der haide,
mir ward nie mer so laide.
der fridman kam, zuhandt man frid gepot,
der voyt in osterreichen,
das tet meinem herczen zorn,
sie musten alle von einander weichen,
recht als die pfaben sleichen,
sie sprungen nicht, ir fúes warn halb verlorn.
der lein oder pflancz
ir schawet an den lenczen gut,
wie er die veld beklaidet hat,
und der mai mit rechter plút,
perg und tal in grúne stat:
die warn in dem kalten schne erplichen.
das haben uns die plumen abgestrichen,
die wúrczen saftig wollent sein. ei, susser luft, der winter ist entwichen.
was acht ich denn des maien zeit
und der plumen wolgetan?
an der alle mein freuden leit,
die will mich verderben lan,
von der ich keines wandels nicht ensinge,
des pin ich fro, des tun ich auf gedinge,
ob sie mir wolt gnedig sein: doch iren mich die tumen gatteling.
ubermúcz ine nie geprachst,
sie wollen hewer wesen gail:
das ist hebenstreit und zerrengast,
ich gewúnsch ine nimer hail,
das ist wuntelgos, unrain und berwein,
von got in nimer liechter tag erscheine.
wenn ich das sih, so pin ich fro, das sie ziehen bei der tunaw an der leine:
nach einander ein michel schar,
ubermucz ward in puß,
zu allerforderst engelmair,
dem ist vil zu kurcz an einem fuß,
er ist umb seinen dencken fuß gefalczen.
ir schawet vor hin sein húffehalczen,
sein húlczer fuß, der strauchet im, des mustens nach im in die tunaw walczen.
denselben fuß er rechen will,
dornach so stet im sein gedanck,
er hat der helfer also vil
mit iren waibelrauten lanck,
die sein mer dann halbe seine magen.
wúrd im das ander bain herab geslagen,
das im geleg sein gogelhait, das man in múst heben und auch tragen.
und sehe ich das von hildebolt,
das im sein haupt wurd entrant,
das hat er wol umb mich verschuldt,
das er verlúr sein rechte handt,
damit er hat die pflanczen(...) abgeprochen.
des werd ein langer spies enczwai in im gestochen,
das im belieb das lenger ort, aller erst so wurde ich wol an im gerochen.
da ist haug und eck und irrenfrid,
limenczun und regenbart,
cúnczel, rinprecht, swent der schmid,
gumpolt, rumpolt, sigenhart,
wann dieselben gen an einem raien,
der trucz und tracz, das sich túr iemant zwaien.
sie sind aus der affen tal: ach, wa gesahe iemant so tumbe laien?
doch hett der damtier gesworn,
er wölt den raien brechen enczwai.
er mocht noch lieber sein beschorn:
begreifet ine der koczoldai,
er wirt von im zuraufet also sere,
das im sein swart erkrachet und noch mere
und im sein sinn erkuket wirt, das er den raien brichet nimer mere.
eberlein, des maier knecht,
und sein vetter gúndelwein,
die wolten nie gelauben recht,
das sie ackertrappen sein,
und tet es in noch zu einem mal so zorn,
ja wúrden sie von adel nie geporn!
irn adel den erkenn ich wol, wann sie den pflug begreifen bei dem horen.
gúndelwein der kam alldar
und wolt schaiden diesen streit.
des nam ungelimpfe war
und erczaigt im seinen neidt,
er slug ine, das er viel auf seine fúesse.
ei, das im got nimer lonen músse!
lung und leber von im fellet: nú wie mocht er in imer mer pas gepúsen?
ungelimpf dem ward ein slag,
der in an den rúcken lait,
und er von herczen sere erkalt,
da man ine durch sein wange schnaidt.
im ward eines durch sein fúg gemessen,
des widerslagens hett er gar vergessen.
lung und leber man im zalt, zwar mir wer laid, hett ich es versessen.
die merfart
do man den gúmpel gempel sanck,
do stund so hoch der mein gedanck,
der ist nu so gar verdorben.
verfluchet múß sein die weil,
mir hat ein haidenischer pheil
vil grosse sorg erworben.
wie gern ich freuden pfläg,
ob mir nicht nahent läge
ein schancz, die ist unwäge.
ich kam gefarn úber mer,
do fúr ein ungefuges her
mit kaiser friderichen.
wir zogen in der haiden landt,
ich ward geschossen so zuhandt,
von dann must ich entweichen.
do wir sie angeriten,
wie vast wir mit ine striten,
ir swerter vil sere schniten.
do ich so gar verczaget was
und auch des schus vil kawm genas,
von dann must man mich tragen.
ich kam nie mer in grosser not,
mir ward so nahent nie der todt
bei allen meinen tagen.
ich lag in dem ellende:
got meinen kumer wende
und mich zu lande sende.
mit kaiser fridrichs here
gefar ich werlich nimermer
in solichen ungelingen,
als mir ward auf der fart kúndt.
kom ich noch haim zu land gesundt,
so wollt ich aber singen
von mengem törpere,
und westen sie mein swere,
wie fro etlicher were.
der erst ward der engelmair,
der ist so unversunnen gar,
das im erkrum sein schnallen.
das ers nicht sag hie noch do,
noch menger, der sein were fro,
das ist es vor ine allen.
wurde er an der zungen geslagen,
und das sein oder kragen
múste noch die seck tragen!
doch wais ich zwen dorfknaben,
die enruchten, das ich wer begraben.
die zimment sich so wehe,
das ist limenczún und irrenfrid,
der ine die oren paiden abschnid,
wie gern ich das sehe,
so hett mein sorg ein ende,
brant man sie durch die zendt,
so sie der teufel schende!
do ich kam aus der herefart,
ich maint, sie hetten sich verkärt
von irem ungelimpfen.
da fand ich den von berrút,
der steckt noch in der alten haut
und wolt mir slahen schrimpfen.
las wir die törschen laien
in iren dicken traien,
empfahen wir den maien!
do ich ersahe die blumen schön,
secht, do zergieng die swere mein.
die wis hat schone klaid,
das was des lieben maien plút,
des frewet sich da mein gemút,
mir was vil lúczel laid.
wolauf, ir stolczen maid,
und springet auf der haid
dem winter alle zu laid!
wolauf, ir jungen, es ist zeit!
die haid in liechter varbe leit,
zergangen sein die reifen,
verswunden ist der kalte schne,
der waldt hat grúns laub als ee.
wir súllen zu freuden greifen
und raien wol zu preis
in hofenlicher weis,
zergangen sind die greis.
< ich frew mich>, sprach ein magetein,
< ich will den súmer frolich sein,
des han ich gucz gedinge.
mein hercz das ist freuden vol,
zwar ich will mich gehaben wol
mit einem edelinge,
den han ich mir erkorn.
ich acht nicht, wem es tut zorn,
vergúlt sein im sein sporen!>
< tochter, des hab meinen rat!
ein knab sich vermessen hat,
er leg dir gern wol nahen,
der ist genant von rubental.
will er dir werfen seinen pal,
den soltu nicht empfahen,
du solt nicht mit im kosen,
ja kenn ich wol sein losen:
« wol dann mit mir nach rosen! »>
der tochter was die red unwerdt:
< ir wolt mir hewr tun als fert,
des last euch nú genúgen.
fraw muter, euch ward nie so zorn:
ist er zu fridel mir geporn,
es mag sich wol gefúgen,
muter, das ist ein wunder:
verpút ir mirs besunder,
ich lig dem knaben under
und will die rosen lassen stan,
sein will der muß an mir ergan,
ich will im nicht enligen.>
< kindt, des soltu nicht entun,
ich rat, du nempst des maiers sun,
der ritter will dich trigen.>
< was sagt ir mir von pawren?
ja múst ich nichcz wenn trawren,
ee lies ich mich vermawren.>
seidt das ich ie gewan den leib,
so gesah ich kein altes weib,
die pas den raien súnge
den kinden auf der strassen vor,
sie fert recht sam ein vogel empor:
wie gern ich mit ir sprúnge!
sie springet sprúng weite,
sie und ir swester geúdte
sind paid in meinem streite.
die pfann. ein wechsel
winter, dir zu laide
grúnet schön der anger brait und die grúne haid,
die der laidig winter het beczwungen
und des reifen anhangk.
winter, gar on deinen danck
die plumen sind entsprungen.
< ich will hewer raien
auf dem grúnen anger weit gein dem sússen maien,>
sprach ein maidt,< ich frew mich lieber mere.
mir ist von der minn gesait,
die sei ein sússe arbait,
nu pin ich minnepäre.
ich bin als mann zäme
als mein swester irmelein, die man gern neme.
wo sind nú die laidigen mann verswunden,
das mich ir keiner nicht empitt
und ichs doch so wol erlidt,
ich leg im ungepunden.
zwar ich will hewer minnen,
tut es als wol als man da gicht, ich will sein mer beginnen,
tut es we, ich glob sein hincz pis jare.
wo ist nu ein selig man,
der von ersten hebet an?
der schaw, wie ich gepere.>
das erhört ir aide:
< tochterlein, der red empir! es kompt dir nach zu laide,
willtu minnen in so grosser jugent,
du hast noch nicht sechczehen jare.>
< múterlein, ich han sie gar
nu in der pesten tugendt.
vor mengem jar mir brosset,
muterlein, ich sag euch das mir ist gar geschosset,
ich han zu lang úber recht gepiten.
ja habt ir mir selber gesait,
ir wert núr zwolf jar ein maid
und habt es doch erliten.>
< tochter, wiltu minnen,
so such dir einen man, den du magst gewinnen.
nim dir einen, der dir wol gefalle,
den will ich vor dir gewern.>
< muterlein, das tet ich gern,
also nempt ir sie alle.
was hulff mich fremde speis,
der ich nicht geniessen kan, fraw muter, ir seit unweis,
ich wais wol, ir nempt euch stet das pesser.
mein vater der ist ewer man,
der euch des nicht gemaistern kan,
ir tragt das lenger messer.
ich wais wol, das mein ätte
lang ist ewwer man gewesen, der euch zu im pete.
ir esset noch mit kinden aus der pfanne
und peisset anderthalben ab:
pfuh, das euch der teufel hab,
was wolt ir fremder manne?>
< tochter, sweig still!
minn wenig oder vil, das ist mein guter will,
sehe ich es an mit paiden meinen augen,
ich verswig es, tochterlein.
also tu du, kind das mein,
und minn wir paide togen.
gewinnstu dann ein wiegen,
tochterlein, so hilft uns nicht unser paider kriegen.>
< muterlein, wenn ich das úberwinde,
so ist der schad wol halber hin.
wie ich denn geraten pin,
das erb auf meine kinde.>
das gippshoren
uns will der liebe sumer aber pringen
die haide und auch den grunen waldt, darczu die blumen rot.
wer soll uns zu tancz jarlang singen?
das sol tun des maiers sun noch bas wan ameloth,
dem hoch sein swert zu siten stat,
darab ein wunekrancze,
wenn er bei adelhaiten gat,
er ruckt sie an dem tancze,
er spricht ir haimlichen zu, ir baider freud ist gancz.
irem kinn dem hat sie hoch gepunden,
die gimpel gend ir in den mundt all nach dem hofesitt.
den sin den hat ir liebe muter funden:
< tochter, du vil liebes kindt, nu merck, wes ich dich bitt,
du solt dich nicht betrigen lon,
ja einen schnoden knecht,
ja tut er dir wol lieben wan,
ja ist er dir nicht recht:
do mich dein vater erst betrog, sein rede die was slecht.>
< múterlein, ir dúrfet mich nicht leren,
ich han gewachsen meine tag daher wol zwolf jar,
an ewr rede will ich mich nicht keren,
was ich im gelúbet han, das will ich halten ware.
er gab mir in mein handt
ein guldein vingerlein,
das was der trewen sein ein pfandt.
das ist es auch der mein,
des will ich disen sumer lang sein slafgeselle sein.>
die rede erhört ein törper, dem was laide,
gar uppiglichen stet sein mut: er haisset gippershorn,
der tregt ein swert, zuprochen ist sein schaiden,
was er abgelaufen mag, das hat den leib verlorn.
der im seinen fridel neme,
den frid ich wol ein jar.
tun ich im sein vinger lam,
ja red ich es fúr war:
ich schlah im einen schenckel ab, ich acht sein nicht ein har.
den hubehút den hett er aufgepunden,
schier so sprang er fúr die túr, er stund in seiner wer,
er zuckt sein swert, er haut im ein wundten:
< herr gippshorn, nu wer ich ir allein wol ein herr.>
die handt er im engegen bot:
< nu facht mir disen man!>
sein haupt das was von wunden rot,
wie wol ich im das gan,
sie krigten vil umb eine maidt, irs fechtens sie began.
das rephún. ein wechsel
< tochter, spinn den rocken
und las dein raien
und nim dein sumertocken
gein diesem maien,
tochterlein, wan es ist hewer ein sweres jare.
las dir die straf nicht wesen zorn,
ja han ich weder waicz noch korn,
törin, das sag ich dir fúr war.>
< darumb will ich nicht sterben,
vil liebes múterlein,
ich will nach minne werben
gein des maien schein.
mein hercz, das hat alles den gedingen:
noch dem ich ie in freuden rangk,
den hör ich singen newen gesanck,
herr neitharcz raien pei der linden klingen.>
< der jar der pistu noch zu jung:
flewch die minne
und tú hewr keinen sprung,
hastu die sinne!>
< fraw muterlein, wie still ich darczu lús,
ich kan euch doch nicht mer gesagen:
ich acht nicht vil auf ewer wagen,
die minn stet hewer in der ersten pússe.>
< tochter, du verschempte haut,
du wilt wúten,
haimlich und uberlaut
schande prúten.
waistu nicht, wer dich vernde kuste?
das geschah an meinen danck,
der dir an der hende sprangk,
das was der junge maier, der reich von ruste.
der begert deiner minne,
herczenliebes kindt,
dem volge, hastu sinne,
wie vol sein kasten sind!>
< muter, was sagt ir mir von stauben rúden?
ir sperret zu den ewern mundt!
mein minn die wirt im nimer kundt.
es gehort newr pawrn an die zigen lúten.>
< des muß ich leiden pein,
wie han ich dich geczogen,
du wilt dein selbs sein,
damit pistu betrogen!
ja erb es nicht auf keine deins geslechte,
noch erwind, mein tochterlein,
tu es durch den willen mein,
nu wolt got, das ichs gewenden möcht!>
< es ist ungewendet:
ich will gein rubental,
da man die minne pfendet
mit der freuden sal.
wenn ich dann das hemdlein mein entrenne
von der prust pis auf den nabel,
das tut meinem herczen wol,
so púst die minn recht sam ein rephenne.>
< ich clag es deinem ätte,
der fremdt dir gute,
das du pist als unstete
an deinem mute!>
< muterlein, ewr straf ist mir zu strenge,
ich kan euch doch nicht mer gesagen,
ich geb ein har umb ewer clagen,
mein vater fand sein vingerlein auch nicht enge.>
< waffen úber mich geschriren,
wes han ich dich gezigen?
du pist ein múliche diern,
wolt got, hett ich geswigen!
der meinen straf pistu so gar zu gaile,
die ich sunder han getan.
wolt got, het ich es gelan,
far hin dem teufel zu tail an seinem saile!>
des kaisers kunft
uns will kumen ein wuniglicher maye,
des kunft sich frewet laider weder pfaffen noch die layen.
uns freut noch pas des kaisers kómen.
kumpt er, als ich han vernumen,
er stillet gros geschray.
laid und jamer wont mit in osterlandt.
ja wúrd er seiner sunden frej, der disen kumer wande,
er kund nymer pas gethun.
es wirbet nyemant frid noch sun,
da ist sund bej der schande.
liebe kinder, ir freut euch des gedingen,
das got mit seiner kraft vil manig swer mag geringen.
uns kumpt ein liebe sumerzeit,
die nach trauren freuden geit.
ich hóre die vogelein singen
vor dem wald in also pester weis,
die nachtigall die dónet vor in allen wol zu preise,
mangerlai ist ir gesanck.
gar dahin ist ir beczwang,
nach lauter, dann leis.
da die kindt den lieben trost vernamen,
sie gaben im glait. auff einen anger sie dar komen,
da ward der may empfangen wol.
die herczen wúrden freuden voll,
die maid im wol geczamen.
dabej lob ich das merlein und die zeisell.
uf hildrott, lutgart, bercht, iúthe, geb, gúndrait und auch geisel!
ir zympt wol an des mayen schar.
frómut sol mit sampt euch dar,
die ist ewer aller wisell.
landolt, seibolt, waltfrid und auch sene,
die sprungen da den rayen vor, ir einer,
dornach zwen,
das ist dietoch, ueland, und ilsungk
der spranck vil mangen hohen sprung.
an des hand sprang helene.
fromut ist auß osterrich entrunnen,
irr und friderúnen spigel muß wir verkunnen.
den spiegel solt wir doch wol verclagen,
fromut auff den henden tragen,
ob wirs her wider gewúnnen.
engelmair der kan die pesten finden.
er soll es allen keuschen frawen sagen und den kinden,
die zu disen freuden sein berait,
das sie nemen ir beste klaid
und kumen zu der linden.
gúndelwein, sags allen hubschen maiden,
das sie kumen auch dahin in iren pesten klaiden.
des mustu ymer haben frumen,
es kumen hillebarten sún
mit seinen gesellen paiden.
< nun we>, sprach mir ein alte,< meiner swere.
ich han ein kindt daheim, das ist so recht und mynnepere.
denn das ich nicht klaider han,
und soll es mir hie heym bestan,
das ist ein hertes mére.>
die jung die sprach:< wes trauret ir so sere?
han ich nicht gute claider an, so han ich doch mein ere.
mange tregt vil liechte klaid
und ist der eren ein valsche maidt,
die hat zu clagen mere.>
die alt die sprach:< wes hastu sie zu rúgen?
sie nympt ir einen, der ir mag geturn und gefúgen.
sie nimpt ir einen húbschen knaben
oder den sie mag gehaben,
daran lest sie sich gnúgen.>
die jung die sprach:< jch han ir nicht genennet,
von meinen schulden ist sie wol noch unerkennet.
lang beit flos ir nye wert,
ich beicht hewer recht als vert
und wúrd sie verprennett.>
herr neithart, ewer kaiser ist zu lange,
den bringet ir uns alle jar mit ewrm newen gesange.
des wer auch den pawren nott,
die sind vil nahendt hungers todt
und dúnnent yne die wange.
ein rai
der summer ist kumen, das kies ich an den plumen,
ich sihe die haide wuniglichen grúnen,
die der kalt winter zwang,
das was ine hewer gar zu lang:
nu súll wir diesen maien
tanczen und raien,
ich hör aber der vogelin gsanck.
kinder, ir sullt den maien schön empfahen
und sullet auf den grúnen anger jahen,
tanczen, raien, des ist zeit,
ir schawet, wie die haide leit
begossen mit dem tawe,
in der grúnen awe
vogelein singen wider streit.
< der mai ist auf ein grúnes zweig gesessen>,
sprach ein maid,< meins laids han ich vergessen,
ich und die gespile mein.
ir jungen, ir solt frolich sein,
ir solt den maien zirn,
ewer gependt rifirn,
mit seiden fullet ewer schrein.>
< west ir, muter, wes mich zwen baten,
da wir in dem hirs vast gaten
mein vater hett mich einem gegeben,
ir spracht, das tuch wer ungeweben,
mir wer wol gelungen,
das wendet ewr zunge,
des muß ich mit laide leben.>
< kindt, ich gedacht dein zu aigem brote:
hemd und rock die hies ich dir schroten,
damit fullt ich dir dein schrein,
baide lemmer und auch swein
lies ich dir beraiten,
da wolstu nicht lenger baiten,
sih, dast nu nimer dein.>
< ir wolt mir tun als ewer swester gúte,
die ir tochter meczen hies bieten,
desselben gert ir an mich auch:
nu secht fraw meczen an den pauch,
der beginnet grossen,
sie tregt einen blossen,
vor einem jar was mir rauch.
muter, west ir was wir hewer sungen,
do wir auf dem anger frolichen sprungen?
dahin kom kúnn und irmelein,
elsel, geút und ketherlein.
das ist ein michel wunder:
da gieng einer undter,
der ist gehaissen lugherein.>
der widerdries
der vil lieben sumerzeit
manig hercze wunniglich erlachet,
wer den winter her in senden sorgen was,
der soll nú an hohen freuden reichen.
schawet, wie die haide leit!
mai wunnigliche klaider machet,
lichte plumen dringen durch das grúne gras,
nachtigal ir haugen lest dar streichen.
schawet an den grúnen walt,
der hat sich mit laub schön bedecket,
reiche plúed manigfalt
frúchtig saft aus grúnem zweig erwecket.
wie der winter trúg dem summer grossen neid,
der hat in gewaltiglichen erschrecket.
also hat ein selig weib
meiner guten sinn mich beraubet,
das ich nicht enwais, wie ich geparn soll.
sie hat mich der minn gar gefangen,
das sie sprach:< fro beleib,
freuntlich dinst sei dir von mir erlaubet.>
das tut meinem herczen iniglichen wol,
nach irem grússen muß mich sere belangen.
minn, nu pis mein helferin,
das sie weibes gút gein mir bedenck,
nim mein hercz und fúr irs hin,
das sie schaw, wie sie mich bekrencke,
mein herten mut aus irem herczen treib,
das sie mir noch hohe freud schenck.
wer ich von ir on laid,
ich wolt aber von den tummen singen,
die sind hewer vil törscher dann ein ander jar,
rechter weis sind sie unversunnen.
wer nit kluge gúrtel trait
und ein news gefornicz keppelklingen
und ein vehes arenmucz auf seinem har,
der hat viertail korns nie gewunen.
wer ein mecz eins pfundes wert,
umb ein fliegendach wúrd er schier verkromet,
eia, wer hat sie das gelert,
das ir einer auf den andern raimet,
wer da trag die aller zinzelbesten pfait,
der sich an dem raien nicht versawmet.
ich wais einen widerdries,
den hat engelmair und sein gesellen,
engeldiech und engelfrid und engelber
und engelbrecht und engelhart der hirs.
hildebrolt tregt einen spies,
damit will er vil der toten fellen.
eberhart und eberlein und eberger,
peter, jocob, die heben gros gestraus.
zwolf sind ir an der schar,
noch nenn ich euch noch mer der tummen laien:
sigher, sighart, sigemar,
luppolt, egckhart lassen sich nicht zwaien,
rindtprecht, wúlpfin, rudolf, fridrich haben genies,
die sicht man gar uppiglichen raien.
diepolt, gúnther und dietmair,
diether, ditrich, otto von der linden,
hainrich, cunrad, ulrich, bertholt und herman,
walther, rappolt, heugel und ottaker
gen in engelmairs schar,
wo sie eben haufen gein in finden.
auf ir sechczig wollen sie nicht sorg han,
wann sie dúncken sich so recht wacker.
so hat auch das marchfelt
gein ine here vil torscher spranczlirer,
die in laisten gúte gelt
und ins wider wegen mit der swere,
trucz und tracz, und hebt sich diser keiner dar,
sein gesellen hören pöse mere.
gumpolt, gumprecht, goßwein, goß,
goßbrecht, gundolt, lantherr und auch lancze,
frisper, virppel, wolfgang, slundolt, gundelwein,
randolt, holerswam und renckendrússel,
der gesellschaft ist gros,
ratolt, ratwein gend mit ine zu tancze,
trahenger und eberczan und brangelein
schiessen mit ir plicken tumme schússel.
raisolt, búterwein, schlauch und schick,
paldentritt und auch der maier gere,
hanolt, hainrich, achselblick,
lautfrid, mangolt, noch nenn ich ir mere,
illsung, simelhart, gump und epp, die gend nicht plos,
und ire swert, die schneiden also sere.
sigeloch und eggenrich,
berwein und enczeman der freche,
die vertrugen nicht dem kaiser einen zorn,
wann sie sind so rechte úbermút,
hangebolt ist ir gleich,
was der ungenante nu spreche,
des hat wuntelgos und amelreich gesworn,
das sich engelmair des nit behút,
im werd das gerecht pain
kúrczer denn das ander einer spann,
we, wie jemerlich er grain,
da er seinen fus sahe tragen dann.
den verschriet im hildebolt und amelreich,
das wil er noch rechen, ich wais wanne.
hewer was ein gelobter tancz
da zu laubendorf bei kackenpfeil,
dar kam aus der tullner gepiet ein michel schar,
zwir so vil kam ab dem marchfelt.
do sah ich manchen sporen glancz,
als er erst flúh here von der feile,
ir gelesses nam ich tugentlichen war,
das ich an den gauchen oft melde.
schier so ging der törpeldei
durch einander mit den plossen klingen,
sich hub ein vil gros geschrai
baidenthalben von den gättelingen.
secht, do ward verhawen manig rosenkrancz,
das das plut begund hernach dringen.
wunden schlugens úberal,
sich hub von in hubsches strauchgefelle,
der ee gesunder an dem raien gieng,
den fúrt man von dannen mit gelait.
zwolf was ir an der zale,
die da lagen, sagt mir mein geselle,
der iglicher grossen schaden do empfing,
on die, der ich dennoch nicht enraite.
haug und ott, die wurden wundt,
wuntelgos der was ein tail zu gähe,
dem ward eines durch den slundt,
davon macht er noch sein rede so spehe,
von dem schimpf sturben siben auf der wal,
mich enrucht wenn es noch mer beschehe.
der waibell
< bis wilkumen, sumerweter súzze!
(...)
seiner kelten mag uns wol genúgen.
(...) komen múß
dein zeit, das ich do gange
nach wasser mit den krúgen.
newe krenczel, seyden reysen,
(...)
spring ich den rayen leyse
nach der achselnoten weis,
trit ich nach der geigen gar geswinde.> jarlang get das laub uber ecke
und grúnet zu walde.
auff dem anger heben sich die táncze.
vast rúrn sie die summerstege.
so zwincklichen palde
da sicht man gerifirte swanczen,
die wir iarlang sunder logenn
mit einander fliessen
haimlichen und tágen.
súll wir spehen mit den augen,
wer die sind, die sich tanczes vleissen?< giselbrecht, du solt das summer rúrn.
die dóne durch die haute
machen uns die klaffende helcze.
du solt den rayen durch das gedreng fúren.
dar sament sich leute,
trucz und tracz, der do krieg oder kelcze.
wer durch zucht nicht rayen wólle
noch durch gemailiche,
der soll lassen sein geschelle.
sich hebt villeicht ein strauchgefelle,
das ettlich werden spottes reiche.> do hub sich der tancz vor dem rauß,
der des uberpúnt
hal recht sam es alles da brúne.
vast sprúngen, starck knappenn knauß:
dieselben ger freundte
gaben dickenn schatten fúr die sunne.
beringerwiphel bey dem stauchen
mit frawen elsen fúrte,
hofflichen sunder tauchen,
nidert ain fuß gestrauchen,
sprach der waibel, das er sich nicht rúrte.< was hat ells an giselbrecht gerochen?
des wundert mich so sere,
das sie yne so teufenlichen straffett.
damit so hat sie im sein laub zuprochen.
nu thu sein nymer mer!
er tanczet hie so cúnczel haymen slaffett.
giselbrecht was ungerúmet,
seitt er ward zu schalle.
wer yne preiset oder plúmett,
der ist von weiben gar vertúmet.
ja ist er seiner veindt gar ein galle. wolgecziret stet die grúne haide,
das laub úber ecke,
das kies ich bey den tolden mynniglichen.
so thun mir auch die tórper vil zu laide,
(...) sie sein hegke
noch hewer unter einander alle gleich.
der ich will nennen vier genos,
die sind gar unbeschaiden.
der ayn haisset madelgos,
der tregt einen kolben gros,
der wil nicht rayen pej der linden laiden. wolt ir ein wunder von den zwayen hórn?
die ziment sich so spehe,
wenn sie ir swert gespannen umb ir seyten.
dest erckenpolt mit sein gesellen stórn.
die treten also wéhe,
wenn sie gend húbschen here von hohenleuten.
der dritt haisset ameloth
mit seinem haubelhut.
er ist den zwayen auch nicht holt,
sie habens wol umb yn verschult.
ersnellt er sie, es kumpt yn nit zu gutt. der vierd ist cunczelein der waibell.
sein har ist gekrispet,
der uns zu dem rayen vil getribet.
an der schar ist er ein rechter traibell.
gefuglich er zispetht,
mit den fússen kúpfet und auch reibet.
joraio, die achselnoten
kan er wol zu preis,
maisterlichen haupt schúttenn,
springen nach des rayen knotten.
sneller sprung ist er ein angerweis. ich will euch clagen meine schúmpfeteúre
von einem dórper spáhe,
der mich meiner synne hat beraubet.
so raid lóck sach ich vert noch hewer.
denselben dórper wehe
múgt ir kennen bej des leben haupt,
er ist woll anderthalber franczos,
ein tauber bej den weiben.
sein burg der machet yne gurtos,
sein gúrschitt haisset schanpenois.
ia mag er vor dem torper nicht beleiben! nun schawet an den wunderlichen koppen,
wie er sich will erwúten
als sam ein frecher fúl an einem zawm.
ja rat ich das dem jemelichen poppen,
er soll sich woll behúten,
das er jm von dem anger gern rawme
ee das im werd ein schnúre weitt.
von scharpffes swertes orten,
davon vil manger todt geligt
und nymer mer gehebet streit
und seczet nicht mer schapel auf die porten. klein gefalten ist er in dem rock
und hofenlich geschúrczt.
ja tar yn nyemant ungetwagen anrúren.
vil schón gepunden sind im sein locke,
wol kláglich gestúrczett.
das machet im die haub mit den schnúrn.
er ist ein weher burrabey,
was kan sich im gleichen?
herr mein herr partenczoy,
ir seit ein húbscher kappafoy.
wie ers in dem ring lat her dornach streichen!>
die solgrub
hin ist der winter kalt:
schallt, lieben vogelein,
gein der lieben summerzeit,
die uns hochgemút bringen soll.
fal was die haide brait,
trait sie nú liechten schein,
des belibent's one neidt,
hoh freud tut den jungen wol.
ich wolt gern frolich sein,
tröstet mich die raine,
der ich noch nie vergas.
was wil das hercze mein
mit ir haben gemaine?
anders nicht núr laid ist mein gewin.
vil rain gar selig weib,
treib mir mein sorg hin,
die mich sere hat verwundt,
las mich an dir wernde freude finden.
ich bin dein untertan:
han ich an dir gewin,
so solt du mir machen kunt,
wenn dein gut mich woll empinden.
ich getraw nimermer genesen,
lastu mich verderben,
dein miniglich gepar
zwar di muß immer wesen
meines lieben sterben:
nu hab dir mein leben, wenn du willt.
ich leid grosse not,
tod ist das hercze mein,
das kumpt von den dorfknaben,
die da tanczen all auf meinen tracz.
wúrd mein gepiet dar,
zwar ir múst minder sein,
siech múst etlicher haben,
der sein gabicz seczet mengen sacz.
ir gesprancz das ist gros,
wie sie gen zu tancze,
frisper und hildebolt
wolt, das herr amelgos
und sein vetter lancze
vor ir sprúczen schnallen húten sich.
sigher und engelfride
mit engelmairn sind,
ubelherr hat ine gesworen,
er wöll sie in keinen noten lon.
frisper und gúndelwein,
sein rechter basen kindt,
die hat er im auserkorn.
vipperlein und dennoch zwen man,
secht, die schútten iren schatt,
wie ir har sich spene,
eckrich und sigeloch
floh nie an keiner statt.
< herr neithart, ich wene,
ewer gsanck vil gar von in gelig.>
sie haben mir widersait,
lait was mir lúczel das,
wann mein haus das ist so gut,
das kein torper nit gewinnen mag.
und heben sie sich dar,
gar las ich es on haß.
wer das peste unter in tut,
der stoß den gewinn in seinen sack.
doch frew ich mich meiner graben
und meiner hohen plancken,
wer die gewinnen wil,
vil muß er wicz haben,
im ist gut zu dancken:
huten sich, das es sie nicht gerew.
ich hett ir widerpot,
got wolt helfen mir,
der hat mir das werck erhaben,
da sie giengen alle auf meinen schaden.
vor luff herr engelmair,
dar kam er doch zu schier
und zerbrach mir meinen graben.
so zu handt zuckt ich einen laden.
frisper und vipperlein,
ubelherr von haube,
sigher und irrenfridt,
mit im lauft gundelwin,
alle in ein grube.
secht, die tauften an der stunden sich.
sigherr vil laute schrei:
< we, lieber engelmair,
hilf uns von der arbait,
sihe, wie uns herr neithart hat erczogen!>
eckrich auch laut rief,
tief was er unter im gar,
sie hetten alle sampt verczait,
engelmair der sprach:< wir sein betrogen!>
streichens gieng sie alle not,
ee man sie erkannt.
< frisper und gundelwein,
mein nefen, seit ir tot?
ja rich ich die schande,
es sei dann, ob ich lige todt.>
mein roß das stund schön berait,
lait was mir lúczel das,
wie ine allen da geschah,
darumb geb ich nicht ein kleines har.
ich lies sie herbig stan,
dann floh ich pas und pas,
eckrich mir den zorn zubrach,
das schuf mit im mein herr, herr engelmair:
der ward in das haus getragen,
das ward angeczúndet,
mich múet ir ubermút,
gut traw ich wol bejagen,
sie haben sich versúndet
núr an dem vil kleinen wachterlein.
hat iemant freides lere
- der ward mir nie so not -,
der soll mir sein lere geben,
seit sie alle hand auf mich gesworn.
köm ich in das gewe,
frew ichs: das ist mein tot,
seit sie trachtend auf mein leben
und ich han mein gut púrg verlorn.
herr mein furst fridrich,
hais mir wider pawen
mein haus und meinen graben.
haben sie so zinzerlich
allererst lassen schawen,
wie der gancz nach den gensen get.
der streit
wolgeczieret stet der plan
von des maien gúte,
den hat uns der sumer fúr gesandt.
man sicht wunniglichen stan
rosen in der plúte,
die der kalt winter hett verswant.
man sicht plumen durch das gras aufdringen,
dabei hört man kleine vogelein singen.
der ich ie mit trewen sang,
die hat mich beczwungen,
das mir laider nie an ir gelang,
und wer mir gelungen,
so wern alle mein dinst wol erkannt.
frawe mein, gar seligs weib,
las mich hilfe finden!
du pist, der mein hercz nie vergas,
gar dein aigen ist mein leib,
den soltu empinden
sender not, so mag mir werden pas.
las mich weibes gút gein dir genisen,
freundes hercz soltu mir entschliessen,
das ich bei dir, fraw, bestee
durch dein weiplich ere,
also das mein sendlichs laidt zergee.
wes bedarf ich mer?
nu zaig mir deiner hilf etwas!
hilf ward mir nie so not,
der mir die erczaiget:
ich wais noch mangen dorfeman,
der mir zu allen zeiten droet,
ob er mich genaiget,
er wöll mich nicht lenger leben lon.
wölt mir iemant huld von im gewinnen,
der múst herczen laides werden innen.
hewr wirt der hunger gros,
das sie werden gestúme.
der ee wont, es lebet nicht sein genos
und des was gerúme,
der muß hewer mit seiner drischel gan.
elselmut, nu get der tancz
hewer bei der linden.
ich wen, den benam dir gar das gat.
tu hin deinen rosenkrancz,
such ein alte pinden,
die dein muter ee getragen hat.
arme hochfart, ich dich lúczel breis.
las dein tancz und sorig umb dein speis.
hewr hat der schawer erslagen,
verdt ward es beraubet.
davon sicht man manchen oden kragen,
der nu wol gelaubet,
das der tancz fur hunger nicht engat.
was das nicht ein ubermút?
zwenundzwainczig ir waren,
secht, die scharten núr umb ein ai,
das gab uczen eselmut
hewer vor engelmair,
do er sang den newen torpeldai,
das er fúr di andern hat gesungen,
des ward er von lieber stat gedrungen.
ainer zehen meczen pot
korn und auch waicz,
das sie ine vermid uncz an irn tot.
den begund man raiczen,
umb die red brach er den frid enczwai.
er sprach:< ich muß ligen todt,
oder ich es reche.
zu we solt ich, hett man mich nicht vergut?
ich bring alle mein freundt in not,
die will ich besprechen
umb das raiczen, das man mich hie tút.>
ucz sprach:< ich han auch vil der magen,
die will ich auf ewer laster wagen.
euch sei von mir widersait!
mich mút also sere,
das ir ewern freunden habt geclait.
wer nu widerkere,
der gewinn nimmer mannes múte!>
bei in nahent ran ein pach
schön durch ein wisen,
dorauf gaben sie einander zil,
michel wunder da geschah
von jenen und disen.
dar kamen alter pawern mer dann vil,
die getorsten nicht die jungen schaiden,
wann es ward verpúrget zwúschen in baiden,
wer sich da lies richten ab,
der solt des engelten
williglichen gar umb alle sein hab,
das lies man im selten.
do hub sich ein gar vil sawres spil.
einer der hies friderich,
der sprach zu den seinen:
< ich sag euch, wie ich es schicken will:
frideher sei mein gleich,
ber an berwinen,
sich hebt heut ein gemehlichs spil.
wolfhart der soll wolframs warten,
es leit uns in abrahams garten,
gúnther der slahe gúndelwein
sere durch seinen drússel,
recht also tu peter peterlein,
heia húrta nússel!
wir haben vechtens úber sie gar vil.>
< wer soll uczen denn bestan?>
< das tu ucze der junge,
der kauft hewer ein news gesliffen swert.
goßbrecht der lauf gosen an,
die gend baide von sprúnge
und sind bei den jungen maiden wert.
engeldiech der stee gein engelmairn,
sigeher sigharten nicht sol sparen,
eberhart an eberger,
berchtherr an berchtolden,
die hab wir, so sind auch ir nicht mer.
núr was sie des wolden,
das mein herr, der neffe, den torpolt lert.>
zwenundzwainczig ir wurden tailt
gar der ubermúten,
ucz der jung gab uczen einen slag,
das er nimmer mer gehailt,
er begúnde wúten
von dem slag, pis das er todt gelag.
eberhart der slug ebergern,
das er begund als ein rinde rern.
also tett der junge per,
der slug berwein
zwaier spannen lang und dennoch mer,
er lies das wol scheinen,
das in sein freundt auch nit gar ringe wage.
engeldret frommt engelmair
ein vil weite flerren
durch sein schönes wang pis auf den zan,
das vergalt er im vil gar.
er begunde zerren
auch mit seinem swert in sein gewant.
peter der slug peterlein den jungen
durch den schedel gar auf die zungen,
gúnther der slug gúndelwein
toten auf die grúne.
er sprach:< wert euch, lieben gesellen mein,
das uns iemant súne!
zwar sie haben den teufel angerant.>
sighart lief an sigeher,
er ward mit im ringen,
er parg sein messer pis in in uncz an die faust,
davon ward er one were.
er begund springen,
das vil mangem torper ab im graust.
frideherr slug fridrichen den grossen,
man hett wol ein kalb in ine gestossen.
enhalb lagen ir fúnf tot,
anderthalb núr einer,
die andern litten auch vil grosser not,
doch was nindert keiner,
ine hett von glúcke das behaust.
solches schimpfes was ich fro,
zwar ich clag es minder.
nu wolt got, und wern sie alle erslagen,
ich want es nicht mit einer klo.
ich gedag der rinder,
seh ichs alle uß dem lande jagen.
seit sie irs gelittes nicht wollen meiden,
mich nimpt wunder, wie sis alle erleiden,
das sie all veiertag
tragen ir waibelruten,
recht als in der kaiser widersag.
getar ich sein gemuten,
herr sack, so richt mir úber ir kragen.
der sawer kúbel
niemant soll sein trawren tragen lenger,
seit das der ungefúge snee zúrgat,
mugt ir schawen an den grúnen anger,
der in manger hande plút stat.
des ist menig hercz freudenreiche,
es grúnet schön perg und auch tal mit liechten plumen, die stend wunnigliche,
der waldt mit newem laube schöne stat.
das kumpt von dem luft ist worden linde,
des freuen sich die kleinen vogelein,
sie fliegen here zu lande nach sússem winde,
wa sie den winter lang gewesen sein.
eia, wie gar liplich si sich zwaien:
itliche tier mit seinem gleich gein disem wunnepern maien,
sie achten nicht des argen winters pein.
sie haben lust auf allen grúnen esten,
gar verswunden ist ir ungemach
und bergen sich vor haissen súnnen glesten
in des grúnen waldes obedach,
nach gottes willen sie ir zeit volbringen.
junger mensch, volbring dein zeit in gottes dinst, so mag dir wol gelingen,
tustu das, so volgt dir selden nach.
wie gern ich aber gottes diener were,
so hindert es mein fraw zu aller zeit,
mein dinst, die sind ir worden gar unmere,
seit mir das alter auf dem rúcken leit
und mit manger handt schaden nahet,
seit ich ir nicht gedienen mag, hört, wie sie mein nu spottet und versmehet:
ja ist sie worden gar mein widerstreit.
wilent do hett sie mich gar werden,
do ich trug ein jungen stolczen leib,
und ich gieng in hohem mut auf erden,
do was sie meiner sorgen laidvertreib
und gab mir oft so freuntlichs grússen.
nun pin ich worden alt und krangk, mir singkt das haupt und siffel mit den fússen,
des spricht sie nimmer zu mir:< fro beleib!>
nun will ich williglichen von ir schaiden
und will ir nimer wesen untertan,
seit mir ir valsche túck so sere laiden,
der ich oft vil empfunden han.
und hett ich got núr halb gedint so lange,
als ich der werlt hab getan - das rewet mich mit meinem newen gesange -,
ja hett er mich nicht also verlan.
nun han ich doch zu got noch gut gedinge,
dabei so mag ich sein gelassen nicht,
ich muß auch von den túmen toren singen,
die zu gogelfur haben pflicht.
des gleich ich zu einem engelmairen,
der ist zu allen zeiten frech und kan so recht fraißlichen geparen,
des ward im sein tencker fuß entwicht.
er fert zu aller zeit an der schoien,
gogenfúr wirt er nimer sat,
als berwin in seiner dicken troien,
dar in er sich so wol versperret hat.
er lúmt recht sam ein hundt an einer lannen,
wenn er sein langes swert umb sich und umb sein dicke troien hat gespannen,
die im als einer saw der kubel stat.
wenn die törper als die humel schnúrrent
an dem raien, als sie sein verprant,
und als die pöck gein einander turrent,
des muß ich lachen úber einen zant.
secht, so treiben sie irn ungelimpfen,
wenn sie rucken ire swert fleschen lang, so get es aus dem schimpfe,
do verlos gúndelwein sein rechte hant.
des hat er den mantel umb gekeret,
zu der tencken seiten stund im der slicz,
do ward im die pesser hant verseret.
do ward hildepolden auch ein ricz
durch den rússel sein auch an diser stund.
immer muß er haben danck, der ims so maisterlichen messen kundt
von den oren zu der nasen spicz.
das ir hundert so gemercket weren,
das man sie erkant durch iren spott,
das wer mir lieb und sehe es also geren,
das sie samplich wern tot.
eie, wie lúczel hört man mich sie clagen,
sehe ich ir hundert oder mer mit woffem geschrai zu dem grabe tragen,
secht, so wer vollendet alle meine not.
ein ray
diese wandelung mange freude pringett,
senliche sorg ist aller werlt geringertt,
nun hóret was der vogelein schallet und auch singet
gegen des wuniglichen mayen zeitt,
der fúr alles trauren freuden geitt.
nun schawet was der plumen springet.
kumen ist uns die wunne, komen ist uns der may,
kumen sind uns die blumen mangerlay
kumen sind uns die vogelein mit irer valt geschraj.
kumen sind uns die liechten summertag,
die geben freude vil fúr sende clag.
sein trauren furpas nyemant haye.
die den weiben hochgemúte solten machen
und in yn ir lose augen solten lachen,
die haben sich bevahen mit so fremden sachen,
das hie vor dem teuschen wilde was.
ja ist er nicht der weiber spiegellglas,
der sich selber vil will schwachen.
< trautgespil, nu sweig und verleús nicht dein leren.
ob ich dir nú hilff dein freud meren,
wer meret mir die meinen? die man sein nicht der eren,
das sie taugen unser mynne gern.
ich wil von yne valscher mynn empern,
die sitten wollent sich verkeren.>
do sprach die ander:< die man sind unterschaiden.
manger gern dienet frawen und uns maydn,
denselben las dir lieben und die pósen laiden.
und ist uns yemant ón herczen holt,
dem ist kúppffer lieber dann golt.
gehúnet werd er von uns baiden.>
und stunde es in der werlt sam vor dreissig jaren,
der mich dann trauriglichen seche geparn,
der solt mich zuhant behúten und beharen.
ja wer ich ungefúger zucht werdt.
ja ist es hewer póser denn vert,
das leben mir begynnet sweren.
weylent da die herren hoher mynne pflagen
und in ganczen trawen bey den frawen lagen,
do mochten sie vor lieb der mynne nicht vertragen.
nu ist es an die valschen mynne kumen,
die hat der edeln mynn iren wert benumen.
der mer mich fúrpas nymant sol fragen.
der uns die teuschen und die beheim báte,
das sie nichtz verprant uncz das man seete
und das ein iglicher herr die klaider ab im táte,
die man vor den frawenn nicht soll tragen,
so wolt ich singen und auch sagen,
und belibe noch der fride stette.
aber ein rai
do der walt erst lauben began,
do stund es nie so schön noch so rechte wunnesam,
ja lobet ine mit wuniglichem schalle!
die vogel manigfalt,
die frewent sich des lieben summer alle,
seit in der winter kalt
entwichen ist, des sind sie mit gesang worden pald.
der walt mit grúnem laube stat,
nu schawet an die linden brait, wie sie ire liechte wat
gecziret hat. ir tolden stunden greis,
die zwangk der winter kalt.
die nachtigaln singent wol zu preis,
ir sam ist manigvalt,
der anger ward von mangen jarn nie so wol gestalt.
der summer der ist kumen schön uber mere,
hat uns zu lande pracht ein wunigliches here:
schön plúende die pawm auf der erden,
des soll wir sein gemait.
der anger dienet manger frawen werden.
da finden wir berait
plúmlein, die jútel gern zu dem tancze trait.
weliche alte hewer das ir tochter weret,
das sie mit andern kinden an den raien nicht enferet,
die sei von mir verfluchet und verwachsen
umb ir unnútze dro!
solten wirs durch ir verpieten lassen,
so wurd wir nimermer fro.
da wir irer gnaden lepten, das was alles do.
wer nu zu diesem raien sei geladen,
der sich daheim versawm, der hab den schaden!
do finden wir des grúnen in dem garten,
das sind die schonen kindt,
der súllen wir des veiertags warten.
das ist jútt und irmelein,
die sind zu dem pesten her geladen.
wer die andern sind, die leuchten als die rosen weis und rot?
solt ich sie lenger meiden, das wer mein tot.
die ain ist braun und get mit raidem hare,
das ander magetein,
das machet mangen man fúr war,
das er die sinne sein
verleuset und wirt tumer denn ein kindlein.
nun frewent sich aber des dorfes kind,
seit mein herr engelmair und friderúne sind
versúnet und verslichtet gar mit gúte.
den spiegel galt er wol
mit einem newen zandelin húte
- der ist vogelein so vol -,
den sie durch seinen willen zum raien tragen soll.
ein raie
der summer der ist hie
und des liechten sumers plick,
der winter nie verlies,
er legt im seine strick.
wie veste waren seine pandt,
der maie ims schier verswant.
der walt ist maien far
und auch die grúne haide,
die sind nu kumen gar
von seniglichem laide.
der anger ist wol gefreuet,
mit lichten plumen schöne bestrewet.
< owe>, sprach ein maid,
< wie mir mein leben swindet.
die man die sein verczait,
das niemant freuden findet.
sie brúfen nicht wan herczenlaidt,
got herr, das sei dir geclagt!>
< holder mein gespil,
tu hin deinen schmerczen
und traur nicht zuvil.
ich wais ein man des herczen,
der geit uns allen hohen mút,
gar williglichen er das tut.
der hat mich gepeten,
das ich im helf raien
und auf den anger treten
gein diesem sussen maien,
und kumen wir im an sein handt,
freuden wirt uns vil bekannt.>
< traut gespile mein,
du pist ein trosterinne,
der spiegel der sei dein.>
sie graif ir an das kinne:
< nun zaig mir den lieben man,
der herczenlaid vertreiben kan.
und las mich mit dir dar,
das ich sein schar gemer,
und nimpt man unser war,
des hab wir imer ere.
mein rockel in der valde licht,
darinnen man mich springen sicht.>
< was ist der rede mer?
das mein ist auch gestocket.
ich furcht, und kumpt sie here,
wir werden gar zerflocket.
wir springen aus der massen zil,
sich sampnen junger mann vil.>
sie sprach:< es tut mein muter
mit mir nichcz wan wagen.
sie ist des teufels lotter:
iedoch will ich es bagen.
solt ich verliesen meinen leib,
was wirret das, wurd ich ein weib?>
aber ein ray
alle die den summer wóllen loblich empfahenn,
die lasen yne zu hilff mein lere nicht versmahen.
ich lere, das die jungen hochgemúten
mit schónen zúchten sein gemait
und fúrchten schameruten.
der walt mit seinem laub sein greis hat verkerett
und hatt mangem herczen sein freude gemeret.
die vogelein, die der wintter hett beczwungen,
die singen aber in sússem gesanck
noch pas dann sie ye sungen.
urlaub nam der wintter von den plúmlein auff der haide,
die sicht man wunniglichen gefar in liechter augenwaide,
begossen mit sussem mayentawe.
< der hett ich gern ein krenczelein,
gesell>, sprach ein fraw.
das fúr trauren hórett und fúr alles ungemúte,
der pringet uns der maye vil mitt manger handen plúte.
er hailet was der wintter hat verwundet.
er hat mit seiner sussen kraft
der siechen vil gesundett.
freud ist gein des mayen kunft aller werlt erlaubet.
< owe>, sprach ein maid,< ich pin der mynn gar beraubet.
ich han so vil der herczenlichen swere,
der ich gein der sumerzeitt
mit fúge wol empere.>
do sprach die muter:< tochterlein, was sind die swere dein?
du last an deiner varbe michel ungemúten schein.>
< muter, ich pin bewollen mit gedencken.
des muß mein hercz und auch mein leib
an hohem mut wencken.>
< nun sag mirs, liebe tochter mein, ist es von mannes schulden?>
< muterlein, ich muß von der mynne zauber dulden.
mich hat ein ritter nahent zu im gefangen.>
< nu sag mir, liebes tóchterlein,
ist anders nichcz ergangen?>
< naina da, liebe muter mein, des ich gedencken kunde.
er kusset mich, do hett er ein wúrczel in dem munnde.
davon verlós ich(...) alle meine syne.>
die alt, die sprach:< du pist nicht maidt,
dich rúret mannes mynne.>
die iunge zorniglichen sprach:< jr habt es wol beschónett.
was solten mir die fremden thun, so ir mich selber hónet?
mir ist nicht kundt umb mannes mynnen rúren.>
die alte, die sprach:< du magst mich nicht
mit spilen umbfúren.
ich sage dir, liebe tochter, wie ich dir die rede zerlóse:
du fleuhe die alten cunczen mit irem uppiglichem kóse.
sie ratend dir das dich hernach gerewett.
sie handt mitt rede guten frawen
alte laide gemerett.>
aber ein ray
ich sahe den waldt und auch die haide
bey meinen tagen nye so in schoner augelwaide,
die der may hat furgesant,
das sie kúnden in die landt
seine kunft den fruten
und allen hochgemúten.
alles das die werlt hat umbslossen,
das frewet sich gein seiner kunfft. man hat sein ee genossen.
er ist uns allen wilkumen,
seitt mangem herczen ist benumenn
laid und ungemúte
mit manger handen plúte.
die nu seinen preisen horen wollen
und sein lob mitt(...) freuden hellffenn in die lande erschellen,
die losen der lieben nachtigall,
wann ir styme nye erhall
so wuniglichen mere.
der may hab sein ere.
sprach ein maidt:< ich will sein gern hóren,
im zu lob den meinen leib mit mangem sprung empóren.
ich han gelernet einen sprung,
wenn ich den spring, so wúrd ich junck.
wenn ich denn spring,
so frewet sich mein gedinge.>
jr gespil sie fragen da begunde,
wer der wer, der gute sprúng also springen lernen kúnde:
< ich kennt yn gern, und mocht es sein.>
< trawn>, sprach des magetein,
< er ist sein unvermeldet,
ir lobt yn oder scheldet.>
< ich mag wol dein ungefúge schelten,
du must ymer wider mich so gellffer wort engelten.
wir hetten ee bas baide gedagt.
hewer sej dir widersagt
dinst und auch trewe.
dein mut ist yczunt newe.>
< nun zeihestu mich, ich sej ungefúge.
jch wais ein ritter, der mich an sein bette trúge,
das er mich nicht enwurff hin.
du pist laider on synn,
das du mich so schwechest,
dir selber veindt machest.>
von ir geselschafft sie sich schiden.
nyemant ir wechsel rede an den lieden.
sie wurden paid aneinander gram.
eine ich mir zu trauten nam,
das ich sie ymmer traute,
das neydent ander leute.
der mich umb die wolgethanen neyde,
dem wunsch ich, das im dick beschehe, das er unsanffte layde.
gewynn er ymmer herczenlieb,
die stell im der mynnedieb.
das muß sein alles rómen.
mein freundt, nu sprechet alle amen.
der raiczell
wintter,
bald hin auff deinen weck!
der summer der ist komen,
hat uns die nachtigal mitt gesange bracht.
er ist linder.
nu hin, du rechter schanden fleck,
ich han dein laid vernomen.
er hat uns susser freude vil gedacht,
do der lieb summer hin geschiede
und die nachtigal die nyemt beriett.
der dieb der vogeler,
der ist mir des unmere,
das er ir so vil gebriete.
es mayet.
gar wunniglichen stet der walt,
der ee verdorben was,
hat er seine klaider angelaitt.
ir rayet!
auff dem ánger was ee kalt,
da stett nú grúnes gras,
die hat der lieb may schón beclaitt.
schoner augenwaitt ich nie gesahe,
seitt vertt das man die veyoll, rosenn brach.
do sungens aber palde,
die voglein in dem walde.
lind, in deiner watt ist ir gemach.
laute
also ruft ein alte praw:
< wa sind die meine kinde,
das sie nicht enspringen an die schar?
traut,
nu bring sie here alle drew,
ia salbet sie der winde.
ich will mit mir selber komen dar.
hett ich mich versúnet, das ist mir laidt.
doch trait mich der will zu der linden prait,
da die jungen alle
mit hoffenlichem schalle
in schónen zuchten sindt gemaitt.>
pald
nam sie fraw jútten an die hantt,
sie gachten an das veldt.
sie sprach:< ich thun noch hewer vil mangen sprungk.>
in valde
lag ir veyertaglich gewandt,
sie trabt und gieng ein zelte.
wer mócht ir gevolgen, wer sie iungk?
ir gesteppe was gekrispet hart woll.
vil schier ward der anger maid vol.
sie sprungen dem gepáre,
sam als ir aigen were.
das yn es nymant weysen soll!
hillt,
auff zuckt sie den jren fuß,
ir leib der was gemaitt.
hoher denn ein hinde sie do sprang.
gehilte,
grosser swére was ir buß.
da lag ein wisen brait,
dorauff ersprungen plumben kurcz und lang.
< darzu so súll wir rayen>, sprachs aber do,
< das las ich durch nyemancz dro,
ich brich ir zeinen krancz
und trag yne zu dem tancze.
summer, ich bin deiner zukunft fró.>
von schulden
was dem vogelere
gram, das er herr olkertill
an seiner meczen seiten sprang.
zu hulden
was im zu hellffen swere.
sein was von jm zu vil,
das er ir die weisen hant beczwang.
selb trug er den raiczel, sie den kloben,
sie sprungen dem gebár sam sie wolten toben.
ich wenn er ir zu lieb
hat yn die selben klúbe
seinen roten vogel geschoben.
ein raye
ein alte vor den rayen trat,
die mer dann tausent runczelln hatt:
< tochter, hútt hie heymenn woll!
ich pin worden freuden voll.>
< muter, was ist euch geschehen
oder was habt jr ersehen?
nu ist sein mer denn dreissig iar,
das ir trúgt grawes hare.>
sie swang sich auff recht sam ein vogell:
< ja will ich hewer sein gar gogell.
secht her an mein seyten jungk!
die tut noch mangen gailn sprungk.
tóchter, hútt mir der thúr
und las mich springen wider und fúr.
nym des knaben eben wár,
der da tregt das falbe har.>
< muter, ich will euch vertreten.
ein hubscher knab hat mich gepeten,
der kúrczet uns die weile langk.>
herr neithart uns den rayen sanck.
zu hoff gesúngen
der waldt stund aller greis
von snee und auch von eyß.
der ist nu wuniglichen gefar.
hewer dar,
junge kindt,
rayen da die plumen sindt!
uff mengem grúnen reis
hórt man sússe weis
singen kleine vogelein.
blumen schein
ich da fandt,
haid hat ir liechte gewannt.
ich bin holt dem mayen.
darjnnen sah ich rayen
mein lieb in der linden schatt.
manigs platt
ir da wag
fúr den haissen sunentag.
uff der march gesungen
marich, nu versincke!
dein landt das leit uneben.
ich und manger flemincke
mússen hie in sorgen leben.
der ee da heim(...) sein teuczsches puchlein las,
der muß mit mir hie reiten nach dem gras.
den rewet, das er nicht da heymen was.
bischoff, nú raum es hie,
das dirs vergelt got.
ein weib ich hayme lies,
die ist ein tórsche krott,
sie uberredet villeicht ein ander man.
verhenget sis, so garnet ers ir an,
und rewet mich, das ich sie ye gewan.
ja ist ir mer wenn ich,
die auch von hynnen streben.
also so zimet mich,
wann sie in sorgen lebent,
wie es umb ir iglichs weib da heymen stee.
die sorig thut einem armen knecht we,
das ymant fremder an sein pette gee.
es ist ein ringe fart,
die wir gein baiern thun.
herr pischoff eberhart,
nu sey ein steter sún.
seit ich der marck den rúcken han keret,
des bat ich got, nu hat er mich geweret,
mein ungemach laid meiner meczen weret.
so wol dir, payern landt!
ia wer ich gern in dir,
da han ich weib erkannt,
der ich unsanfft empir.
sein ist lanck, das ich ir keine nye gesahe.
des muß mein hercz leiden ungemach,
das ich zu meiner meczen nicht ensprach.
ein ray
der may der ist reich,
er fúret sicherleich
den waldt an seiner hende.
der ist nu newes laubes vol,
der wintter hat ein ende.
< ich frew mich an der haide,
der liechten augenwaide,
die uns beginnet nahen>,
so sprach ein schón gethane maidt,
< den wil ich schón empfahen.
muter, last es on melde.
ja wil ich kumen zu velde
und will den rayen springen,
ja ist es lang, das ich die kindt
niht newes hórt singen.>
< naina, tohter naine,
ich han dich alltersayne
gezogen an meinen prústen.
nu thue es durch den willen mein,
las dich der man nicht lústen!>
< den ich euch will nennen,
den múgt ir wol erkennen.
zu dem so will ich gahen,
er ist genant von rubental,
den will ich umbefahen.
es grúnet an den esten,
das alles mocht presten
die pawm zu der erden.
nu wisset, liebe muter,
ich belig den knaben werden.
liebe muter here,
nach mir so clagt er sere.
sol ich im des nicht dancken?
er spricht das ich die schonste sej
von bayern uncz in francken.>
ein ray
hayde, anger und waldt in freuden stat,
die haben sich beraitet mit irer pesten watt,
die yne der may hat gesant.
sei wir alle
fro mit schalle.
der sumer ist kumen in die landt.
die nu vor grosser heut mógen,
die sullen pald ir pestes veyertag gewant an legen.
lassen sich dar inn ersehen!
wir súllen schawen
vor den awen
menger hande blumen brechen.
wie rubental mein aigen sej,
ich pin doch disen summer aller sorgen frej.
seit der winter ist dahin,
ich will eren
die jungen leren:
freud, dornach stet mein syn.
aber ein ray
< do man die summerwunne bej der vogel raide erkannt,
do lóset der may die plumen auß den tieffen panden.
die sten in lichtem schein
wolgethane.
hett ich jutteline,
so wolt ich gan
schawen.
die lind ist wol behangen
mit laube.
darunter tanczen frawen.
heya sumer, wie mangs hercz von deiner kunft erlachet!
die vogelein die der winter hat traurig gemachet,
die singen iniglichen
jren sússen gsanck,
also wolen sie es reichen
den sumer lang.
schalles
pflegen sie des morgens,
uncz pis abent,
so spillen die kind des balles.
freud und auch kúrczweil súll wir uns hewer nyeten.
wir sullen den jungen maiden allen das gepieten,
das sie mit liechter watt
sein beraite,
disen sumer stéte
mit hubschait.
wintter
hat uns hie gerawmett,
den alten,
der sumer ist der kinder.
nun sehet, wie schon der waldt laubes ist gereichett,
wenn er seine newe klaider angestreichett.
die sind im mit schalle
hergesandt.
jungen maidt, ir seit alle
gemant
und frawen,
das ir rosenschapell
gewynnet
des morgens in den awen.>
< die will ich uns gewynnen>, sprach des kindes aide.
< gee wir mit einander zu der linden baide.
ja pin ich der jar
noch ein kindt,
ón das zwar
mir die lóck sein
greis.
die will ich bewinden
mit seyden.
tochter, wo ist mein reiß?>
< nun was wólt ir der reis, die han ich behalten,
die ziment einer jungen pas denn einer alten
zu tragen umb jr haupt
an der schar.
wer hat euch beraubet
der synne gar?
get, sloffet
pas, ob euch ringer
getraumett,
das ir euch leicht anders zauffett.>
wie sie den streitt liessen, des will ich euch beschaiden.
die tochter begund sich der muter laiden.
zwen gemalte golczen
sie da stale
einen ritter stolczen
von rubentall
togen.
sie bot im an dem rayen
ein schappel,
semer gútt, das ist ón lúgen.
es grunet in dem walde,
ich vernam der vögelein singen nie so manigvalt.
der mai ist in den landen hie, des freut euch, jungk und alte,
gein diser lieben sumerzeit.
heb dich winter, las den streit
und fleuh von hinnen balde!
wol mir der lieben märe,
die wenden mangem herczen sein senlichen schwere,
so kundet uns die sumerzeit des maien waldenere.
er ist mit grossem schalle kumen,
ich han selten ee vernomen
sein kunft so freudenbere.
< wol an zu der linden,
do sol man die jungen alle bei einander finden!>,
sprach ein wolgetane maid,< mein trauren muß von schulden gar verswinden.
warumb wer mir trauren bei?
wer nu hohes mútes sei,
der hab das laub von kinden.>
das erhort ir aide:
< du redest mir und meinem willen gar zu laide.
ich gib dir des die trewe mein, das ich mich(...) von dir schaid
mit múterlichen trewen gar,
weliche unter uns pas gefar,
das kiesen denn baide.>
< muter zúrnt zu massen!
ich will meiner freud durch ewern willen nicht lassen.
es schadet jungen maiden, die zu lanck daheimen sassen.
ich han zu lang mich daheimen verlegen.
ich will jarlang freuden pflegen
mit kinden auf der strassen.>
< tochter, durch dein ere
las dich noch erwenden und zúrn nicht so sere.>
< muter, des entun ich nicht. was ist der rede mere?
ir sult mir glauben das:
immer duld ich ewern haß,
ee ich mein mut verkere.>
< tochter, dein gemúte
hat sich verkeret als die haide mit der blúte,
nú wúnsch ich, das der engel dein deiner eren húte.
baidenhalben sei verlorn,
strafen und auch freundes zorn -
nú kere wir an die gúte.>
ein ray
nun ist zergangen
vil der winter kalt,
mit laub wol behangen
der grúne waldt.
vil wuniglich,
sússe styme lóblich,
so singen alle vogelein und loben den mayen.
also thun wir den rayen.
gegen der wandelunge
der sweren zeit,
ir stolczen maidlein iunge,
mit freuden seitt,
das ist mein rat.
schawet, wie geczieret statt
der may so wol mit rosen, die haid
den kinden zu ewgelwaide.
aller werlt hóhe
ir gemut stat.
plumen in der hóhe
mein aug hat
gar vil gesehen.
(...)
davon mein langes trauren mir verswúnde.
das ist mein jngesinde.
zwu gespilen war
begunden sagen
sénigliche mére,
darunter clagen.
die ein die sprach:
< herczenlaid und ungemach
hat mir betawet lieb und auch die synne.
da ist nicht freuden jnnen.
laid und ungemúte
ist mir bekannt.
liebes freundes gúte
mich hat gemant.
mir ist ein man
fremde, der mir hat gethan
davon sich nu mein senen, sorge meret
und auch mein herczen serett.>
< nun sag mir an die trewe,
was wirret dir?
lebstu in sender rewe,
so volge mir,
hab gedult.
sey es von liebes schulde,
so hails mit allen deinen synnen taugen.
vil gern ich mit dir laugen.>
< du hórtest ettwenn
von rubental
einen ritter nennen
wol úberall,
sein gesanck
mein gemút sere zwanck.
nu pflege sein der des hohen hymel walte,
das er mir yne behalte.>
ich han nyndert hayme,
wo soll ich sein?
swalbenn knellent laymene
hewslein,
hat und enist
den sumer ein vil kurcze frist.
got fúg mir auch ein hauß mitt obedache
bey dem engen bach.
zulauffens gesungen
auff dem berg und in dem tal
hórt man aber der vogelein schal,
hewer als ee
sicht man klee.
ram es, wintter, du thust wee.
die pawmen die da stunden greis,
die haben alle grúnes reis
vogelein vol.
das thut woll.
davon nympt der may sein zol.
ein alte vor dem rayen trat,
die mer denn tausent runczelln hat.
die sprang sider
recht als ein wider
und sties die jungen alle nyder.
wol dem gleich, als sumer sei,
grúnent alle pawm und blút ir czweig.
die blumen sind entsprungen auf der haide,
so sein die wisen tawes naß,
nie gesungen vogelein pas,
sie singen dem winter freude.
frölich singen alle vogelein.
< aller meiner swere sol ein ende sein>,
sprach ein maidt also verwendiglichen.
< ich han die nachtigal vernomen,
mir ist ein hoch gemúte kumen,
ich will mich schöne streichen.
bring here mir gar vil schier das mein gewant!
mir ist tugentlich ein pot gesant,
selig sei, der mir den hat gesendet!
er hat mir liebe mere bracht,
alles des ich han gedacht,
des wirt vil wol vollendet.>
do sprach vil miniglichen ir gespil:
< wes du on freindes lere beginnen wilt,
das kumet dir vil selten zu gut.
nun sag mir, was dein will sei,
ich gestee dir also gern bei
mit williglichem múte.>
< holdre gespil, nu gib mir deinen rate:
der mir auf gnade here gedienet hat,
dem wolt ich nu lonen, ob ich kunde.
des hat er mein sicherhait.
mein trew und meinen aide
lob ich in kurczer stunde.>
< rate und auch lere sind baid verlorn,
seit du on lugen des hast gesworn,
das du im wollest lonen seiner jar.
nu sag mir, ist er lones wert?
manger unser minn begert,
nicht anders denn in gefere.>
der rubentall
gottwilkumen
sey der may schon! ich han vernumen,
das mangen senden traurigen herczen sey benumen
sorg last,
iungen maid, das ist mein rat,
uns nahet
der sumer, den empfahett.
ich vernam
der vogelein singen so wunesam.
wol dir, sumerwunn! ich bin dem wintter gram.
sein gezwanck
wendett manchen sússen gesanck
uns allen.
wem soll das wol gefallen?
ungemach
manger schónen linden von im geschah.
uber die oren er dem walt sein claider brach
mengen tag,
starck in seinen panden lag
die haide
nu grúnett im zu laide.
ich gesahe
den grúnen waldt nye wol geschmahe
von den plúmben, die man auff den angern brach.
des ist nú zeit,
das die nachtigal irn streitt
behelte.
zúrgangen ist die kelthe.
hochgemút
solten sein die jungen, das wer gut.
< owe>, sprach ein gaile maidt,< ich bin behút.
ich gethar
nicht fro gesein offenbar.
got wólte,
das nyemant húten solte.>
lieben wan
hat mein lieb nach lieb, das ist wol gethan.
lieb vor allem lieb ich mir zu lieb hab
stétt erkorn.
lieb zu lieb hat gesworn
mit ayden.
die lieb ist ungeschaiden.
freundes clagen
hat mein freundt behalten bej seinen tagen.
freundes fremden tut mir we, was sie nú sagen.
mir ist gesait,
das mein freund nach arbait
das machet,
das freundes munt lachett.
sunder sal
sein den maiden ir zópff und klaider fal.
solt ich wunschen, sie múst in dem rubental
fraw sein.
so ist die maisterinne mein
des mútes,
sie spilt ir selten gutes.
der sorgen frei
< owe, das ich nicht entar
raien auf der strassen.
ich sihe durch die glas,
das der waldt
hat ein newes claidt.
liechter plúmen nam ich war,
die stend in der massen,
das ich trauren lasse.
freuden bald
pin ich>, sprach ein maidt,
< allen den zu neid,
die mir brúfen laid!
der haß ich gern leide,
durch das ich sie bleide.
fro will ich sein,
múterlein,
das sei dir gesait!>
< owe, tochter, han ich das
hewer an dir gehaien,
das sich gein dem meien
dein mut
so verkeren will?
magstu dich bedencken pas,
seit die jungen laien
achten nit auf raien,
wann das gut
gibt ine freuden vil.
sicz und nee dein múder,
las dein raien sein!
du verleust deinen bruder
und ander freundt ein fuder.
naina nain, liebes kindt,
des erwind
durch den willen mein!>
< alle die freundt, die ich ie gewan
oder noch gewinne,
wern sie alle hinnen,
secht, dafúr
nem ich seinen sanck,
dem ich alles guten gan
und nach seiner minne
in dem herczen brinne.>
fúr die túr
die vil gail spranck
gar in freudem mút,
trat hin fúr sich,
freulich sprach die gúte:
<(...)
wer wer sorgen frei,
der soll
beiten ein tag oder drei!>
die satt kraw oder die wanndt kraw
frewet euch, kinder, ubéral,
uns kumpt der lieb maye,
vor dem wald ist michel schal
von vogelein mangerlay,
die der kalt wintter von ir freud hat gedrungen
und uns die liechten rosen zwang.
des hab der sumer danck,
die vogellein hóhen iren gesanck.
die blumen sind entsprungen.
< ich frew mich>, sprach ein thumme maidt,
< ich hór die vogelein schallen.
die sind an freuden unverczaitt,
das muß mir wol gefallen.
man sicht auff dem anger der plumen mangerlaj,
der will ich brechen ein krenczlein
mir und dem gesellen mein.
so er ymer selige muß sein!
an seiner hand ich raye.>
< tochter, wer hat dir gesagt
von der geselschafft?
die rede mir nicht wol behagt,
es kumpt von mynne krefft.>
< muter, das ich mynn, das ist mir nicht angepunden,
es ist mir von euch angeporn.
den ich mir han zu lieb erkorn,
und wer es aller werlt zorn,
den mynn ich zu allen stunden.>
< tochter, beitt noch ein jar,
das ich dich bas berate.>
< muterlein, ir sagt mir war,
es kumpt mir leicht zu spate.
hett ich lieb am arm als ir, so wer ich freuden reiche.
muter, ir habt einen man,
der euch vil woll treuten kan.
der satten kraw und auch der wann,
der leben ist ungeleich.>
< tochter, pis mir unterthan
und wiltu eren leren.>
< muter, ir habt einen man,
also hett ich auch gern.
das ir mir das recht nicht gebt, das ir doch haben wollet,
davon so ist die helle voll.
muter, euch ist des nachtes wol
mit mynnen als euch von recht soll.
also habt ir euch gesellet.>
< tochter, las dein mynnen sein,
und volg meiner lere.>
< owe, liebes muterlein,
ir versúndet euch gar sere.
ich bin im gancz von herczen holdt, des bring ich in wol innen.
davon gebt euch selber rat.
jr redt als(...) der gepachen hatt.
mein mut nach freundes mynnen statt,
mitt dem wil ich von hynnen.>
der wannoldey
wolt sein die freudenlosen nicht an mir verdriessen,
so súng ich noch den freunden gern meinen wannoldai.
ich kan sein gegen ungemúte laider nicht genissen,
die nicht in selber freuden kauften umb ein ai.
stolcz jung man, singet an ir hochgemút
und wenckent auch die miniglichen frawen an ir gúte.
diese rede die hat ein weib vil wol an mir beweret,
die ist herczen und auch mutes herter denn ein adamant.
die han ich gar lange here fúr die pesten vermeret,
seit das ich sie mir zu traut vor allen weiben fandt.
solichs fundes wirt gedanckt nimer meinen augen.
die haben mich verweiset gar, nú stend sie an ir laugen.
owe, das sie nach wan dem herczen das nie verjahen,
sie hetten unterweilen noch so gutes nicht gesehen,
das sie wider und fur nicht auf und umb sahen,
do sie einen steten freundt dem herczen wolten spehen.
ich enwill sie nimmer zu poten fur gesenden:
da sie mich hiessen werben, da kan ich nicht vollenden.
sinnen reichen mannen mag an weib misselingen,
ob er der augen willen mit den wercken wil began.
secht, ob sie einen toren oft nicht in unglúck pringen!
ich was den meinen in willen alczu sere untertan,
das ich zu vil ir zwerch plicken han verhenget.
davon ist das hercze mein mit trauren wol gemenget.
hett ich an ein ander weib den meinen mut gewenet,
mir wer leicht bas gelonet denn mir gelonet sei.
meiner langen tag ich vil mit trauren han verswendet.
herczekúnigin, ich was dir ie mit trewen bei.
las das hercze mein also in trauren nicht verderben,
fraw, nach der werlt lon will ich lenger werben.
zweifel meines lones und der welt freude krencke,
die zwai die machen das ich meines gesangs wil verpflegen.
darczu furcht ich sere, das es nichtz zu hilfe sencke:
ich wil die sweren burd schier ab meinem rúcken legen.
das wir vil gesunden, das ist von hof nit erlaubet,
ja zimpt es nicht uns baiden, mir und meinem greisen haupt.
ir ist vil die wundert das umb uczen und umb enczen,
das ich ir so lang in meinem gesang han verswigen,
darczu ir baider brúder sun, luczen und auch lenczen.
genuge wenen, das sie mir wollen angesigen.
nain, sie múgen mir irn bosen willen wol erczaigen,
damit kunnen sie mich meines gesanges nicht geswaigen.
disen winter tanczen sie bei meiner augen wunne.
des pflegents auch den summer, wa sie s'immer gewunen stat.
nú gelinge in allen als ich ine von herczen gúnne,
yne und etlichem, der ir also nahent trat.
owe, das es ie geschah zu meiner angesicht!
wisset, das ich noch ein newes lidlein von ine ticht.
der sig
wol dann raien fúr den waldt
auf ein wisen grúne,
da die plumen wuniglichen durch das gras
sind entsprungen manigvalt,
do hört ich von gesang
michel wunder, was der vogelein da was,
ir iglichs sein stime da besunder sanck,
darunter klanck
sússer schal,
den hub die lieb nachtigal.
liebe kindt, nú gen wir dar
tanczen und auch raien,
da die bawm wuniglichen sten in plút.
die haid ist miniglich gefar,
die hat sich gein dem maien
gezieret in irer pesten klaidt, die sein so gut,
die vogelein also sind der wunnen fro,
recht also
wer auch ich,
lies ein andre swere mich.
niemant sehe an mein laide,
mein aigen not mich zwinget,
meiner swer wirt wol rat, so das soll sein.
ge wir zu der linden brait,
da manig vogelein singet.
< höra, liebe eisentraut,> sprach júttlin,
< die sumerwunn ist aber kumen in die landt,
mein gewandt
soll ich han,
ich will zu dem raien gan.>
vor zorn sprach die muter gar:
< der teufel walt ir baider,
des raien und der sein von erste het gefúg.
zwar du kumpst da lang dar,
du hast nicht deiner klaider,
die sein noch, da sie dein vater hewer hin trúg,
da wir flachten, davon hab dein gemach.>
vor zorn sprach
da das kindt:
< ich wais wol, wo die klaider sindt.>
< las sie, wo du wollest sein,
sie kumen disen raien
nimer an dich, dornach kere deinen mut.>
< ja herr got, wie pflag man mein,
nu kam ich nie zu raien!
es was hie vor unpillich, das nu menge tut,
die zu raien hoffet recht alsam die knaben.
du solt haben
dein gemach,
zu raien man mich nie gesah.>
< mange tet nie raien sprungk,
die doch ward geleret,
das sie daheimen laistet, ward sie icht gepeten.
nu ist nimant, der das dinck
so gar zum pesten keret,
sam die tun, die allermaist han misstreten.
lachet iemant vor den leuten, der ist verlorn.
wirt mir zorn
so rede ich,
das hernach gerewet es mich.
bis mit freude, liebes kindt,
wie lúczel ich das lasse,
gang auf den anger zu den maiden wurf den pall.
waistu wo die klaider sind?
sie ligen in dem vasse,
greif in die kisten bei dem stollen hin zu tal,
secz ein porten auf dein haupt fúr den glancz,
deinen swancz
leg an dich,
zwar du pist miniglichen.>
< west eselmut und adelint,
das wir auf die haide
nach plumen wolten gen, sie gingen mit uns dar.
sag es in,> sprach gattelinge,
< sie lagen nachtig baide,
wir sulten disen summer sein an einer schar,
darczu els und irmelgart und júttelin,
zoge dein,
nim sie dann,
die weil so mach ich mich auch an.>
mit vleis ward berait das kindt
in einen swancz gefalten,
dorob ein gúrtel wol beslagen und auch smal.
< waistu wa die maid sind?
glúck muß ir walten
seit auf dem velde nimant wais ir zal,
in der summer wunne ist ir freude gros.>
laut erdos
da der schal
uber die haide hin zu tal.
sie hetten mangen spiegel gut
gestrickt zu einem reis.
es mocht vil wol der maie sein, darunter sangk
uß einem mundt, rot als plut,
ein maidt sússe weis.
wol gepreiset hett sie sich zu den seiten langk:
die ain, die sang den andern allen vor, die andern nach.
in was gah
fúr den walt,
ir freud was manigvalt.
do jene hörten diesen schal,
do sah man swenczel plicken,
da sie zusamen komen unter mangen krancz.
vor dem perg in einem tal,
do ward ein michel zicken,
do das ergieng, des raien ward ein weiter tancz,
den sang ine bela vor und ir gespil.
freuden vil
hetten die,
ine was dort wol, sam ist uns hie. ein ray
frewet euch, jung und alt!
der may mit gewalt
den wintter hat verdrungen,
die plumen sein entsprungen.
vil schón die nachtigal
auff grúnem reis
jn manger weis
singent wuniglichen schal.
< der waldt ist wol gelaubet.
mein muter wol gelobet,
der mir mit einem saile>,
sprach ein maidlein gail,
< púnd einen fuß,
mit den kinden
zu der linden
auf den anger ich doch muß.>
das erhórt ir muter:
< ja swing ich dir das futer
mit stecken umb den rucken.
vil kleine graßmúcke,
wa wiltu hupfin hin
ab dem neste?
sicz und beste
mir den ermel wider ein!>
< muter, mit dem steckenn
soll man die runczelln recken
den alten als ein summer.
noch heut seit ir túmmer
als ir von sprunge vart.
ir seit tot
von kleiner not,
ist euch der ermel abgeczartt.>
auff sprang sie gar schnelle.
< der teufell auß dir pelle!
ich will mich dein verczeihen,
du wilt vil ubel deyhen.>
< múterlein, ich lebe ye doch,
wie euch trawmet.
bey dem sawme
durch den ermel gett das loch.>
aber ein ray
in dem tal
hebt sich aber vogelein schal,
wann sie grússen alle nú den mayen.
den wolgemúten layenn,
den will ich helffen rayen.
sprach ein maidt
zu irer muter:< mir ist gesaitt
hewer aller erst von des knappen singen.
ob ich im hullff springen,
mir múst wol gelingen.>
< vill liebes kindt,
trieger allenthalben sindt.
liebe tochter, volg meiner lere,
davon mag sich dein ere
wol hóhen ymmer mere.>
die iunge bott
mangen aide, das tett ir nott:
< ob er mich des leibes ye gepáte,
so sej sie unlange stete,
die falt an meiner wáte.
wann ich han
zu den mannen keinen wan>,
also sprach die iung zu der weisen.
sie hies sich schón breisen
und hub sich von der greisen.
so sie spranck
mer wenn einer klafftern lang,
noch hóher dann ye maid gesprunge.
die myniglich iunge,
sie bat das man jr sunge.
aber ein rai
wo sind nu die alten und die jungen?
es ist alles gar ein windt, was' ie und ie gesprungen,
wann an der schar
ist es alles maienfar,
die haid und auch der anger gar.
sprach ein maidt:< so sawm ich mich gar sere,
muter, durch den willen mein und durch dein selbes ere,
du pringe here mir dein liechte wate,
seit nach mir gefraget hat
herr neithart, der nach freuden stat.>
< tochterlein, sein frag ist nach den alten,
seit er der jungen nicht engert, so soltu dich enthalten.
las mich dahin und bleib du hie!
seit ich sein erste kunde empfieng,
sprang ich an seinem raien nie.>
zuhant do ward des kindes mut gar swere,
do die alte ir reisel nam. nu höret fremde mere:
sie drungen baide umb ein túr,
doch kam ir die junge fúr,
wie wol mans an ir rucken spúr.
so zuhandt do gieng es an ein stossen,
die wat vil vol versperret was in einer kisten grossen.
bei einem stollen sie sie vie,
all ir kraft sie dran verlies:
sie zart sie von einander hie.
die hailstatt
nun schawet an den waldt wie er laubet.
magt, ir habt gewiz auff meinem haubet,
die summerzeitt,
die uns allen freuden geitt,
kumpt hochgemút
mit mangem plút.
freud und wúnn hebt sich aber weiten.
ich vernam seitt kunig karels zeiten
nye sússer gesanck.
die vogelein sein haben danck.
gar verporgen
sey all morgen.
frolich sullen wir all rayen.
traurig herczen hewr gein disem mayen
getrostet sind.
wol herczu, stolcze kindt,
hellffet schallen
den summer allen.
secht an die wisen wie sie tawet.
wer nu gern sumerplumen schawet,
der kum berait
auff die grúnen haide brait.
unverdrungen
sein sie entsprungen.
< sanges sind die vogelein erschrayett,
ich bleib auch hewer nimer ungerayett>,
sprach wenndelmút.
< risel, schuch und auch den hútt
nam mein ayde
mir all zu laide.>
< nun sag mir, trautgespil, die deine schuld.>
< zwar ich wayß, sam mir die gottes hulde,
wes ich entgalt
an eines, das ich ein hailstat
han versprochen.
daz ist unczerbrochenn.
der kam da here und mútet mein zu weibe,
do zochen sie mir das róckell ab dem leib.
er muß mein
wais got gar versawmet sein,
er gepur,
mich nem gar untewr.
wenn er went, das ich daheymen lege
und im seins dings schon pflege,
wurff ich den pale
in des hant von rubental
an der strasse:
der ist mir zu massen.>
ein ray
< der waldt mit laub stat>,
sprach ein maid,< es mag wol meiner sorgen werden rat.
pring here mein liechte watt.
der von rubental uns newe lied gesungen hatt.
die hórt ich yn singen mit den kinden,
ja enwill ich nymer enwinden,
ich spring an seiner hende zu der linden.>
ir muter rufft ir nach:
< tochter, bleib herhaym und las dir nicht wesen gach.
ich wais wol wie geschah
deiner gespilen iútten, der ir aiden mir verjahe,
mit einem lied wuchs er ir auff das wempell,
sie gewan ein kindt, das hies man lempel.
also lert er sie den gimppel gempell.>
< muter, nu lat das sein.
ja saczt er mir ein rosenschappell auff das haubet mein,
das hett gemaltenn schein.
zwen gemolt golczen die bracht er mir uber rein.
die trag ich hie an einem baine.
des er mich bate, das wais ich altesayn.
ja volig ich ewer lere hart gar klein.>
die muter sprach:< wolhin!
du ferst auch úbel oder woll, sich, das ist dein gewyn.
du hast nicht weisen syn.
wiltu mit im gein rubental, da bringet er dich hin.
da lert er dich den trayros verkauffen.
er begúnt dich slahen und auch rauffen,
und mússen doch zwu wigen vor dir lauffen.>
der muter der was laid,
das ir tochter nicht vernam, das sie ir vor gesaitt
von dem thumen man.
< ich han ims gelobt, des hat er mein sicherhaitt.
was verleús ich damit meiner eren?
ja enwil ich nymmer widerkeren,
er muß mich seinen trayros leren.>
< uns will der summer kumen>,
sprach ein maidt,< den von rubental han ich vernomen.
secht, den wil ich loben.
mein hercz spilt vor freuden recht sam es wóll toben.
den sih ich dort rayen mit den kinden,
ja enwil ich nymmer erwinden,
ich spring an seiner hend zu der linden.>
es freiet ein gailer gattelinge
umb eins dorpers mumen:
< nun tú wir gemeliche ding
und gee wir in die plumen,
brechen rosen zu einem krancz,
die wir in dem maien tragen zu dem tancz.>
meczel, wie gefall ich dir?
auf dein trew, das sag du mir!
< nun pfeifet auf, herr spileman,
das euch got imer lone!
ir lebt in hofenlichem wan.
ein schussel voller bone
soll euch wesen unversait.>
< wo man gut durch ere geit, da bin ich unverzait.>
meczel, wie gefall ich dir?
auf dein trew, das sag du mir!
do pfaif er auf den holledrant,
des ward im wol zu múte.
er nam fraw jútten bei der handt,
frawn elsen und traute.
den eisenbúhel er uf sich pandt,
zwen plechhentschuh straich er an sein handt.
meczel, wie gefall ich dir?
auf dein trew, das sag du mir!
sein swert das haist der grime todt,
damit do kan er reuten.
er hat erlitten mange not
in manger gabas streúten,
die schlug er ab mit freier handt,
das ir wol sibenunddreissig vielen in das landt.
meczel, wie gefall ich dir?
auf dein trew, das sag du mir!
die sporn strickt er umb den fuß,
die hiengen voller schellen,
er pot frawen alhait seinen grus,
herrn swinhilt und herrn kellen.
do traten sie den holpoldai.
sie sprach:< lieber cunczel, mein sorg ist gancz enczwai.>
meczel, wie gefall ich dir?
auf dein trew, das sag du mir!
sein har das ist geringelet,
des nachtes wol geschnúret,
sein fueß leident grosse not,
wenn er den raien fúret
mit mangem wehen zippeltritt:
durch die schonen meczen pfligt er newer sitt.
meczel, wie gefall ich dir?
auf dein trew, das sag du mir!
sein haubnestel die sein lanck,
zwu múscat dran gepunden,
die haben alle zu weiten swanck,
domit so slecht er wunden
den schönen maiden an dem tancz
mit dem aufhupfen, derselbig gumellancz.
meczel, wie gefall ich dir?
auf dein trew, das sag du mir!
ich kam gegangen an ein statt,
do mecz und juttel sassen,
hinter dem zawn ich getrat,
vil dings sie sich masen.
júttel sprach:< sag mir,
wes siczt du hie, mecze?> - di sprach:< das sag ich dir.>
meczel, wie gefall ich dir?
auf dein trew, das sag du mir!
< die muscat, die der kunczel trait
an seiner hauben snúren,
die haben mir geprúfet lait,
wenn sie so weit rúren
umb seinen kragen alumb enczwerch.
ja sein es kissling, das sagt mir eisenper.>
meczel, wie gefall ich dir?
auf dein trew, das sag du mir!
ein raie
ich gieng lugen umb das haus
als ein kacz nach der maus,
wo ich die wolgetanen fúnde
ingesinde.
wúrd mir der noch ein plick,
so gewún ich selden sick,
mein glúck wendt ich unter kinde,
ee ich erwinde.
< bitt die frawen dein,
das sie mit uns met
aus dem tegel sauf.
saga mir, guldener hauf,
wo sie sei: weder ist sie niden oder oben auf?>
(...)
ein alte die gewinckte mir:
< miet du mich, so zaig ich dir,
wo sie sich verporgen hat, die raine,
altersaine.>
do tet ich, das sie mich hies,
die mich in das gewelb lies.
do fand ichs in einem hemde klaine,
die ich da maine.
zu tet sie die túr,
ich sties den rigel fúr.
des erschrack sie sere.
sie sprach:< herre, des entut nicht mere,
seit ich muß mit euch wagen leib und all mein ere
imer mere.
do legt ich mich zu ir,
do ward an dem herczen mir,
als ich in dem paradis were,
an swäre.>
do sprach sie:< ja wol mich wart,
ich wil mit euch an die fart,
ich bleib mit euch als mer,
offenbäre.
meiner freund huld,
die gewinn wir wol,
seit on angste, herr,
das euch davon laides icht enwere.
wolt aber ir, ich far mit euch von dem land ferre,
lieber herre.>
ein ray
nun ist der waldt
schón gelaubet, den der wintter kalt
hett beraubet: das ist im vergolten.
iung maid solten
sich stolczenlich zieren,
ir gewant riefieren,
an die man mit einem augen zwieren.
wol dem tag,
der aller werlt ein hochgemúte trag
und vil mengem herczen freude merett.
wintter sie guneret.
der brach uns zu laide
plumen auff der haide,
die sten aber in liechter eugelwaide.
< ich will dar,
muter mein, springen wol mit grosser schar>,
sprach ein maidt also waidenlichen,
< ich wil zu freuden streichen.
ich han, das ist ón laugen,
einen ritter taugen
gesehen an mit meinen beiden augen.
der ist mir holt,
muter, darumb du nicht zúrnen solt.
ich kume nymer tag von deinem rate.>
< tochter, das ist zu spott.
der schuh und der klaider
springe ón baider.
mir getet daheym nye kindt laider.>
< meiner watt
han ich durch seinen willen gern ratt,
den ich han erwelt auß allen mannen.>
< sag mir, tochter, wannen
ob er sej, des uns baide
unnser trew schaide.
kinde, erwinde nicht: volg deiner ayde.>
ein ray
die zeit ist hie,
ich gesah es bei meinen zeiten schóner nye,
ende hat der wintter kalt.
des freut sich mangs hercz das sein ser engalt,
wol gelaubet stet der waldt.
des mayen zil
pringett vogelein gesanck und schoner blumen vil.
wartet wie die haide schón
in lichter farbe stat und wuniglicher waldt,
laides sich vergessen hatt.
< woll dann ich will,>
sprach ein maidt,< zu der linden, trautgespil,
da find wir wes dein hercz begeret.
ia waist du wol was ich dir sante fert,
dise rais ist goldes wert.>
< nún pald dahin,
nach der watt seit ich sein in dem willen pin,
das ich laiste meine fartt.
nú sag es nyemant, mein vil lieb irmelgartt,
wol mich seiner kunfft wartt.>
so so zu handt
bracht man da der maid ir gewant.
schier hett sie es angelaitt:
< zu der grúnen linden mich mein wille traitt,
ende haben meine laidt.>
die salb
der sumer kumpt mit reicher wat,
berg und tal in grúne stat,
ein iglich zweig, das hat sein blatt
waidenlich an sich gelat,
ein iglich zweig nach seiner art.
winter, du must an die fart
und wirst auch lenger nicht gespart.
man siht liechte blumen zart,
die gefreiet sind vor fremden laidt.
ir schawt an die wuniglichen haide,
da der liebe maien gancz
fúret manger handen tancz,
mit den liechten plumen glancz
siht man do vil farbe sprancz.
und wem sein laid wirt abgenumen,
der ist selig darkumen,
aller sússen maienplumen
kan mir laider nicht gefrumen,
wann mein veindt, die sein so here,
das ist udelgast und adelger,
die treiben irer schanden mere
mit so manger krumen were.
das ist ucz und encze und auch der jung lancze,
die gen gar freislich zu dem tancz,
das sie des niemant erwenden tar,
wann sie sein so missefar,
wirt sein eberzan gewar,
er kumpt ine zu schaden dar.
nun muß ich wallen, wiß krist,
ach herr, wel lichen mir solichen list,
das ich kome in cúrczer frist
dahin, da manger torper ist.
er fert in reicher gempel here,
vil lieber got, du mich gewere,
das mich der, der mir ist gefere,
icht erkenn, das wer mein gere.
stab und taschen nam ich da zu hant
und einen bart, da man mich nicht erkannt,
ein wurczel legt ich in den mundt,
davon ich schain gar ungesunt
recht nu sam ich wer enczunt
in des grimen todes fundt.
doch ward mir an dem leibe nicht.
ir höret wunderlich geschicht,
das ir manger ward entwicht,
da ich kam in ir gepflicht
gar listiglichen gein zeisselmawer,
da stund vil manig vilczgepawer
an der sunnen bei der mawer,
ich erschain als ein figur.
der ein der sprach:< der mensch will verschaiden,
ach gros ellend, was hast an im zu laiden?
nun gee herein, du siecher man,
nicht pas ich dir geraten kan,
wiltu gottes recht empfhahen,
das wirt dir durch gott getan.>
do was mein herr, herr engelmair,
gar jemerlich ich kroch aldar,
ir was wol ein michel schar,
die namen meiner kranckhait war,
alle die dar warn gepeten,
zuhaus in freuntschaft ausgejeten,
als die freundt zu einander teten,
die den raien solten treten.
guter speis, der was da vil beraitet,
wie vast ich as, das hett mich nahet verlaitet.
der ein der sprach:< mich treugt mein wan,
der hunger habs an im getan.>
er sich zu mir seczen began:
< sag mir, du vil siecher man,
du pist mit grosser not begúrt,
sag an, von wann ist dein gepúrt,
oder hastu uns betort?
du must werlich auf ein hurt.>
ich sprach:< ja ward ich ni so arck,
mir zeme noch bas ein sarck.>
das was die wurcz also starck,
das sie gar mein kraft verpargk.
da hetten sie mich in den tod erschrecket,
vlaschen gros, der ward do vil emplecket.
nun der wirt das wandt:
< ir herren, last ewern haß,
ob ich ine erkenne pas,
selbs ich ine nicht leben las.
ich bin zu schalkhait wol gelart,
ich wen, es sei herr neithart
und wolt erwerben ein botwart,
er muß werlich an die vart.>
er ruft der frawen wol gewere,
das sie mich meldet sunder gere.
er sprach:< brúfet, ist es der,
der vert trug die kräschen here?>
die fraw sprach:< was wölt ir aber brawen?
er ist sein nicht, bei meinen rechten trewen,
das ir euch gar wol múgt verstan,
das ist gar ein siecher man,
er was plutvar getan,
den ich wol erkennen kan.>
do die fraw den rot geriet,
da genas ich vor der diet
und tichtet da ein newes liedt,
da erlaubten sie mir nie.
der ain der sprach:< du guter man,
ich han dir laides vil getan,
du solt es durch got faren lan,
ich dich sein wol ergeczen kan,
ich und alle die mein genossen,
oder got der sol uns alle verstossen.
ir herren, lat ewern trimmebolt
und pittet got in rechter dolt,
das er uns vergeben solt,
was wir an diesem haben erholt.>
ich sprach:< des wer mir also not,
das mich wollt nemen hin der tot
und der sele wurde rat.>
do sprach er:< wie recht er hat,
freundt, und kennest nit herr neithart?>
< nain ich, auf mein leczte fart,
ich pin zu schalkhait ungelart,
ich kan núr menen mit der gart.>
er sprach:< du solt dich geltes unterwinden:
zehen pfundt, dein kumer must verswinden.>
ich sprach:< wes soll ich denn began?>
< nun höra, du vil siecher man,
du pist gar jemerlich getan,
damit kumpstu ine wol an.
ein salben will ich dir geben
in ein puchs vermachet eben,
wenn du kumpst dem neithart neben,
so schmir im das sein geweben:
zuhant so gewinnt er posen schmack.
das ich dir fúr warhait sag,
ich gelebt nie so lieben tag,
ob das von dir geschehen mag.
die fúrsten und herrn, die muß er meiden,
in dem landt so mag ine niemant geleiden
vier wochen und ein ganczes jar
von der salben da fúr war.>
ich sprach:< des seit on far,
das kan ich wol bringen dar.>
zuhandt mein not man mir vergaldt,
zehen pfundt allda geczalt,
keiner mich darumb nicht schalt,
in das luder warn sie pald.
encz und ucz und eberlein,
die wurden recht sam die swein
vol, das man sie zohe hinein,
das was mir ein kleine pein.
sie lagen alle, sam sie wern erslagen:
ir warn sechsunddreissig, hört ich sagen.
etlicher seiner poshait taich,
mit der schnöden salben laich
alle sampt ich sie bestraich,
des nachcz ich von dann entwaich.
ich sagt dem fúrsten offenbar
mein obentewer und(...) diese far.
er sprach:< wie wúrd ich des gewar?>
< sendet ewern poten tar!>
sa der pot aldar qwam,
ein michel wunder er vernam:
von der schnoden salben klam
liten sie so grosse scham,
sie musten alle von kinden und von weiben,
ir keiner in dem land nicht mocht beleiben,
etlicher stanck ein ganczes jar
von der salben, das ist war.
zu handt do ruft herr engelmar:
< uber den neithhart pfhuch ich gar!
der hat mit listen uns betört,
der teufel hat ine das gelert,
nu was er doch also geferbt
als ein siecher man von art.
und solt ich leben noch den tag,
ob ich ine erschnellen mag,
er must geligen ein lag
von mir uncz an den júngsten tag.>
< gehab dich wol,> sprach encz,< wir söln uns rechen,
sölt uns der fúrst all böcke abstechen.
freundt, du solt dich nicht verjähen,
der rede halt nimer mer gewähen,
ob ine iemant múg verspehen,
im múst laid von uns geschehen.>
núr umb der schnoden salben art,
die auf mich gemacht wart,
darczu was ich wol gelart,
in selben dicht es in den part.
die salbe die was gar ungefúg,
nimant ine das abgeczwúg,
und suchten mangen arcz so klug,
der ine begund zu helfen.
< der uns so valschlich oft hat uberlistet,
vor seiner schalkhait sich nimant fristet.>
da das erfúr der furst so wert,
das ich sie hett also gesmiret:
< herr neithart, nu habt euch mein pferdt
und alles, das ewer hercz begert,
von den posen welfen.>
der lobenspott
ich wen ein zagen,
den will ich von schulden jagen
bei dem raien hin zu tal,
der hat geuten laidt getan,
er nam sie bei dem stauchen
und raiß ir aus der handt den pall.
geut die ist mir lieb.
schawet an denselben dieb,
wie er ir rais den stauchen neben,
der mit seiden was beweben:
kumpt er mir noch neben heint,
ja muß es gelten sein leben.
do wickhart das vernam,
das im eberhart der zam
wolt versagen seinen grus
und entrennen auf den fuß,
er sprach zu seinem gesellen:
< rat an, lieber hasenruß!>
do sprach hasenruß:
< sweig, ich tu dir sorgen puß.
kumpt im mein handt in seinen schopf,
zwar ich slah ine durch den kropf,
das er auf dem anger
vor mir swaibelt als ein topf.
und húlf im dann der han
und sein gesell, der gúmpelman,
die wurden paid zu todt erslagen
und verschroten durch den kragen,
das in fúr die fuß velt
der kumpost aus dem magen.>
sich hub ein michel schal
von den torpern uberall,
die warn naphes tranckes vol.
des engalt vil manger man,
der hin zu geloffen kam
und wolt geschaiden han.
ir swert die warn brait:
einer den andern ser verschnait
durch das maul einer spannen lang,
das das plut hernach dranck.
hasenruß der schutt sein swert,
das es also laut erklangk.
er sprach:< ich bin gesundt!>
jedoch blutet im der mundt,
da er aus der gassen kam,
der vil teufelische man.
die törper auf dem anger
die helfen vast an einander an.
goßwein der ward wundt,
wuntelgoß was ungesundt,
eberhart entrennet wart
und gesiget auf der vart,
engelmar und atterhan,
die waren unbekart.
do sprach der von pogen:
< ach got, wie pin ich betrogen
bei dem raien uberlaut,
sere entrennt ist mir mein haut:
schopf mir mein wunden zu,
mein kaiserin so laut.>
do sprach lobenspott:
< immer will ich dancken gott!
ich han gefochten bei dem tancz
und bin doch beliben gancz.>
doch ging in den rúcken sein
ein ungefúger schrancz
auf einer spannen weit.
ich hört, das ein torper schreit:
< zeter, wie pin ichs verlorn,
das kumpt so von grossem zorn.>
mundt und nas und kel ward im
am wasser abgeschorn.
der atem gieng im aus
als der rauch aus einem haus,
dem sein fierst verprunnen ist.
ist das nicht ein späher list,
das im ein helmparten also
nahent komen ist?
do sprach adelolt:
< zwar ir wert mir nimer holt,
virpall, das sie zu tod erslagen,
das muß gelten mangen kragen.
zwar ich las mich fúrpas keinen
ab dem anger jagen.>
sein zorn der was gross.
nimant was da sein genoß,
der ee gar gesundter was,
den erschlug er nider in das gras.
er sprach zu seinen vettern:
< es ist wol vergolten das.>
der stumme
der sumer kumpt mit reichem geuden
gein des liechten maien schein,
berg und tal das stet in freuden,
gar verswunden ist sein pein.
es ist mit sussem sang schön erwecket,
sein wunn ist manigvalt,
des winters kraft mit forchten ist erschrecket,
nu wol auf fúr den walt,
da súll wir uns freuden unterwindten,
wir finden
die plumen die sind wuniglichen gestalt. alles mein laid must verswinden
und meins senden herczen pein,
lies sich mein frawe finden
fro und auch ir mundelein,
das sie das so kusslich zu mir wante,
so hett ich freien tag,
mein sender ungemach der were entrant,
verswunden wer mein clag.
do möcht ich wol dem ungenanten traczen,
verwassen,
und auch sein ubermut ist mir ein slag. billich mag mir ab im grawen,
er gerastet nimer tag,
schaden hat er mir geprawen,
den ich euch wol clagen mag.
er kam geschlichen zu dem milten fúrsten,
an dem alle mein freuden leit.
mich wundert, das er lebt in solichen túrsten,
wie er sich des vermeid,
sein zung ich einem angel wol gleiche.
werleich,
ich fúrcht, das uns werd kurczweil zeit. er sprach:< herr, ich will euch sagen
- oder ir nempt mir den leib -,
lenger mag ich nicht getagen,
wann herr neithart hat ein weib,
das nicht schöners lebt von menschens stamme,
so miniglich gestalt:
ir mundt der print in rechter röti flamme,
ir gút sind manigfalt.
sie mocht sich einem kaiser wol gemassen,
gesassen,
des hat ir zucht und auch ir ere gewalt.>< gern han ich das gehört,
du vil lieber engelmair,
als mein laidt das wirt zurstört,
rat mir, wie kome ich alldar,
das ich sahe nie so minigliche fraw,
die als vil schöne hat,
zwar ich will sie gern aneschawen.>
er gab im einen rat.
engelmair von ells, der ungeslachte,
er lachte
und riet im durch sein poßhait falsche tat. er sprach:< herr, und wolt ir enden
unsern laid und ewern frumen,
haist ein poten nach im senden,
das herr neithart fúr euch kume.
das er nicht enlass durch ewer gehais
ir kleiner slechte not.
ir sprecht, ir wolt in seinem vorste paissen,
sein wein und auch sein brot,
das wolt ir in freuden mit im essen,
vermessen
auch durch den milten gott.> der edel fúrste sich daran wante,
an die rede er da gefiel.
engelmair sein speis nicht brante,
da im gefúllet wardt sein giel,
sein sack ward im mit gewandt volstossen.
er rait gein zeisselmawr,
des frewet er sich und alle sein genossen.
es wirt im noch zu sawr,
es sei auch denn, das mir mein kraft zupreche,
ich es reche,
wie ich es gein dem fursten ubertawr. do stund ich an meiner zinnen,
here so rait herr engelmair.
ich gedacht in meinen sinnen,
so zuhant gewan ich far,
das es mir selber pracht keinen frumen,
sein schnödes klaff unwert.
zuhant do sah ich einen poten kumen,
gesattelt stund mein pferdt.
ich fragt den poten, was zu hofe were
der mere.
er sprach:< der edel furst hat ewer begert.> in den hof kam ich geriten,
das ingesind mich schön empfing,
der fúrst so gar mit guten sitten
selber mir engegen gieng,
er sprach:< herr neithart, seit mir schön empfangen
und meinem hof reich,
ir wisset, das uns nach euch muß belangen,
eur kúnft ist loblich.
ewer geren baide ritter und auch frawen
zu schawen:
in der werlt da lebt nindert ewer gleich.> ich fragt den fúrsten, was er wolde,
oder wes er an mich geret,
er sprach:< ich bewt pei meinen hulden,
einer bete ir mich gewert,
das ir mich lasset jagen in ewerm vorste,
da man vindet auch das wilde,
ob ich das tue mit ewern hulden torste,
das euch des nicht befilde,
das ir mir der kurczweil gunne,
der wunne:
des sagt euch danck mein gút und auch mein milte.> ich sprach:< herr, ir súlt gepieten
uber leib und uber gut,
kúrczweil sult ir euch nieten.
zwar des freut sich mein mut,
das ir habt zu meinem haus begeret,
vil edler furste reich.
aller bete der sult ir sein geweret,
das wisset sicherleich.
ob auch mir mein ingesinde icht worchte,
ich vorchte,
das mir mein kurczweil wurd entwicht. herr, ich hab die schonsten frawen,
so sie got ie gepildet hat,
die mag man vil gern anschawen
wol in engelischer wat.
das sie newr von got hat einen brechen,
das ist mir immer laidt,
wer mit ir wil kosen oder sprechen
- hört wie ein trúbigkait -,
der muß ir mit lauter stimme rúfen,
mit wofen,
das laidt sei got und ewr zucht geclagt.>< zwar das muß mich immer rewen,>
sprach der edel furst so wert,
< das sprich ich auf mein trewen:
dafúr geb ich mein pestes pferdt,
iedoch so woll wir ewern paw anschawen,
wie das gelegen sei.
was ist dorumb, und sehe wir nicht die frawen?>
ich sprach:< seit sorgen frei!>
mein cluger sin das widerwart,
ich kart
haim hin auf meinen wolgesparten leib. do sprach ich mit guten sinnen
zu meiner frawen unverczagt:
< balde haist euch ewer gerät nu pringen,
mein herr, der fúrst der kumpt und jagt
und will sich unsers hofes mit uns nieten
núr etwemengen tag.>
sie sprach:< das soll im selber got gepieten,
es uns wol frumen mag.>
zuhant ich dacht, die rede die wirt zustöret:
< er gehöret
nicht wol: er fiel, das er vor tot lag.> ich sprach:< soll ewer rede gedeihen
gein dem fúrsten hochgeporn,
laut so múst ir im zuschreien
und auch furchten keinen zorn.>
er begund zu meinem haus keren,
der edel furst gut.
die fraw enfing in schön mit guten eren,
als noch vil mange tut.
sein grussen was gegen der frawen mit naigen,
mit sweigen,
des was ir er und zucht wol behut. von dem roß er sich gesaczt,
der frawen er engegen gieng.
niemant ir das abgetraczt:
mit baiden armen sie ine umbfieng,
sie schrai im in das ore mit lauter stime,
das im sein haupt erclang.
der fúrste der plickt sie an mit grossem grimme,
doch sagt er ir seinen danck
mit einem ungefúgen lautem worte.
ich hört,
das da mein freud und mein wunn nicht hanck. der fúrste der wolt nicht lenger baiten
zu dem tisch da was im gach,
genug hies man do beraiten,
ritter, grafen giengen im nach.
die fraw die tet ine ob dem tischs besweren,
den edeln fursten gut,
sie sagten an einander kurcze mere,
des höhet sich mein mut.
er jach, er wolt uns helfen und auch raten,
vil draten
da rait dahin der edel furste so gut.
der raidehar
verpoten ist den kleinen vogelein
ir sússer gsanck,
den sie hewer sungen uberal.
nun sicht man nyndert schone plumen scheinen.
des ist nicht langk,
das sie von dem reiffen wurden fall.
also so
sind die tag trúbe.
die nechst in meinem garten ruben grube,
die tanczt auff meiner slahe.
das ist ein weib und lebt in hohem preis
gar lobesam,
und ist gar aller wandelung frej.
nun ratet, lieben freundt: ich bin nicht weis.
sie ist mir gram,
wann ich bin verworren wider sie.
dicz jar
warn ir wol drej,
die ir in den eren lagen als ein pin,
sos ymmer komen dar.
dieselben wolten gern mich verdringen
alle drey,
funden sie ain hengen indert da.
nun zwar ich muß yns auß irem krais bringen,
das sey da sie
die tórpper nyndert wissen wa.
ich bewar,
das er mit ir nit rawne,
iener grinn und adelhere der brawne,
wie ferr ich von ir far.
den zwayen pin ich veindt als zwayen wolffen
wann durch den has,
das sie gen uff meinen umbeswaiff.
ich naid es ye vil dick an geloffen
das er saß
hin zu ir und etwen graif
mit der hant
dahin da wir das suchen,
damit wir unser baider menschait brauchen.
nicht neher er erwandt.
herr tor, und werden sein ir brúder innen
des, das er sich
als sere nach irer mynne senet,
das ist war, es wirt im sawer mynne.
wol ich des gich,
tanczet er bej ir, er wirt gedenet
durch den tancz
bey seinem reiden hare -
er hab im mein schuch! - in diesem iar,
bestee sein haubet gar.
herr neithart, das euchs sandt zene lone,
nu sundet nit,
das man ruffet meinen haußgenos.
ir zucht euch selb und fart an wenig scham,
wann er das gicht,
im woll hellffenn epp und megengos.
denselben tag,
wenn ir yn ane lauffett
und yne bey seinem raiden hare rauffett,
er slecht euch durch den nack.
< ich will mich gein der miniglichen brauten>,
sprach megenbrecht,
< wurd meins maisters acker nimmer garn.
und solt ich das nácklein zurúten,
das ist so slecht,
und wil elsenmuten sun bewarn.
ekenreich,
was er doran gewynnt,
das er nach mayer otten tochter synnt,
an seinen stain das streich!> die aichell
summer, deiner sússen wetter mússen wir uns anen,
dieser kúler wintter nicht wann sendes dro und trauren geit.
noch bin ich vil ungetróstet von der wolgethanen.
wie soll ich vertreiben diese lange summerzeit,
die die haide felbet und vil mange plumen wolgethan?
davon sind die vogelein in wálden des bezwungen, das sie ir singen mússen lan.
also hat mir die gut das hercze mein beczwungen,
das ich on freude muß verswenden meine tag.
mich verfahet nicht, was ich ir hab lang gesungen.
es ist also wáhe, das ich mer stille tag.
ich glaub nicht, das sie den mannen nymmer werde hóldt.
wir verliesen, was wir da gesungen und gerúnen, ich und jener hildebolt.
der ist nu der tumest unter gailen gattelingen,
er und einer, nenent man den jungen hiltger.
die zwen kund ich disen summer nye von ir gedringen,
wa der tancz am abent gieng enczwercht.
mangen zwerhen plick den wurffen sie mich mit den augen an,
wenn ich sunder meines guten willen ettwann fúr die torpper múst gan.
adelrich ward zu ir auff meinen tracz gesprungen,
irs gewalcz pin ich worden in meinem schoppff grá.
owe, das mich so manger von lieber stat hat gedrungen
baide von der guten und weilent anderßwa!
yedoch so naig die gutt úber schiltes rant.
gern múgt ir hóren, wie die torpper sind geclaidet. uppiglich ist ir gewantt.
engé róck tragens unter schmalen schapperúne,
rot hút, ringklett schúhe, swarcz hosen.
engelmair tett mir nye so laitt an friderúnen
als die zwen teten mit iren phellelinen phosen,
die sie tragent: da ligt innen ein wurcz, haist engelwer.
hildebolt der pot der schonen eins bej dem tancz, das geczuckt ir wildger.
gern west ich, wie es die torpper unter einander trachten,
sie trugen peckkelhauben, darczu lange swert.
ir spottigkait, ir laster sie gar zu laster brachten,
des wurdens durch die goller mer denn halb gewert.
sie stritten mit einander einen ganczen summer langen tag,
das ir geláße sahe herr neithart, do er in dem vas bey dem wein lag!
fragt ir mich der mére, wie sie es unter einander schúffen,
des enwais ich nicht. ich schied von dannen so zuhant.
meniglich begund seinen freunden laut rúffen.
einen hórt ich schreyen:< hillff, gevatter werigant!>
er was leicht in nóten, da er also nach hillff schray.
hildepoltes swester hort ich eines schreyen laut:< we mir meines bruders wee!>
ein gailer gattelling, der kom geloffen von dem streitt,
den fragt ich der mere, welher da mit ellen streitt:
< des hildepoltes schapperun wart geczerret weit
und sein enger rock noch bas den zwayer spannen brait.
das ward umb die wurczen, die man der schonen auß der hende brach.
des engalt vil mange spehe haube, die man bej dem tancz zuzerret ligen sahe.>
klinglet sporn tregt mir fridebrecht zu laide,
spenglet gúrtell bas denn einer hende braitt.
stricket er das aftertret hinhinder an der schaide,
lieb freund, nú hóret, das ist meins herczen lait,
zeuhet er die hendtschuh gegen dem elenpogen hóhe.
nú solt ir gern hóren, wie derselb tórpper von dem streit ab der gassen flóh.
er get wol versiglet, recht als im sey angepunden
ein plóse, also man den wilden hunden tútt.
offt brach er seinen zelt, als sie doch wol befunden,
hacz und plecz und jene gespill hadelmut.
fraget engelrúten, wie es lege umb iren bruder fridebrecht!
< ach, ach, er hat ertrencket sich vor vorcht>, hat mirs gesaitt, der torsche knecht.
sicht aber nyemant jenen mit der fehen tocken?
die tregt er auff der hende und klopffet auff sein newes swert,
damit er uns des nachtes ab der gassenn will erschrecken.
derselb zimpt sich noch mer denn dreyer ponen wert,
als er dann gerússet und gedrasset, der vil úbel man,
als im sein taschen ringlet klingett dem gleich das man wen, er trag ein goller an.
wabey soll man mein geplecze fúrpas erckennen?
nun hie do bekannt man mich wol bey rubentall.
davon solt man mich von allem rechten noch nennen.
aigen und hauben sind gemessen mir zu schmall.
kinder, haisset euch den singen, der sein nú gewaltig sey!
ich pin verstossen gar ón alle mein schulde. lieben freundt, macht mich des namens frej.
ich han des meinen herren hulde verlorn ón schulde:
davon so ist mein hercz mir jamers und traurens voll.
reicher got, nú rich mirs so gar nach deiner hulde,
vil manges werden freundes des ich mich so nen soll!
das han ich zu payern gelassen alles das ich ye gewan
und far dahin gein osterrich und will mich selber dingen an den werden osterman.
meiner veindt will, der ist nicht an mir ergangen.
wólt es got, so mócht mir meiner sorgen noch werden rat.
ich kam here gein osterreich, da ward ich schón empfangen
von dem edeln fúrsten, der mich wol behauset hatt.
dar czu madlich sicz ich untter meiner veindt danck.
mir ist nicht laid, das in rubental ich von gumppen und von eppen ye so vil gesangk.
der neithart hat uns hie verlassen als die krá den stecken,
die da hin fleuget und siczet auff ein sat.
es soll ein man mit fremden frawen nit zu vil gezechen,
der der warn schuld an yn nicht funden hat.
er núcz sein táglich speis, der hat er daheymen genúg,
lat hildepolten mit gemach, die er bey im in dem pewtell trug.
der kornkast / der kornkasten
wie úberwúnde ich baide,
mein lieb und auch die summerzeit?
ich kan die wolgetanen schier nicht enclagen.
von so grossem laide,
das rew óne freuden geit,
traur ich wol von schulden gein disen trúben tagen,
die uns der winter bringet, der uns freuden vil beraubet.
sanges haben sich die kleinen vogelein gelaubett.
also mócht ich wol mit meim gesang still dagen.
sol mich nicht verfahen
mein trost und mein lieber wan,
so enwais ich nit recht, wes ich mich trósten mag.
ir will leicht versmahen
mein dinst, den ich lang han
ir gelaistet und ir des mit ganczen trewen pflag
und noch heut gern tett, mócht ich sein geniessen,
so das mich die tórper meins lones nicht verstiessen.
das ist rucz graiffich und sein rauher schaffernack.
engelwan und rúcze,
die paid sind mir haß.
schadens und neides muß ich mich vor yne versehen.
und der gail ucze,
wie tewer er sich des vermaß,
er bestúnde nymer drei ón widerwehen.
die brufen und werbent, das ich ón lon beleib.
volge nicht irer lere, fraw, schonist aller weibe,
lone mir meiner jare und las mich in laid von dir geschehen.
fraw, dein werde gút
bekenne ich so manigfalt,
das ich liebes lones von dir gedingen han.
was mich ye gemúte,
die sprenczing und ir gewalt,
das sie mit den blumen! und wil mir engelban
dein huld verren, das im úbell muß gelingen,
also das hundert swert auff seinem kopff mússen erclingen.
schneiden die zu rechte, sie zurútten im den span.
wer in seinen tagen
ye lieb oder laid gewan,
dem mag mein swer und kumer wol sein erkant.
seit ich meinen augen
die stat nicht verpieten kan,
sie plicken hin da rúcze tancz an irer handt.
wenn ich das erplick, so will ich mich selbs rauffen.
solichen wechsell nement die da mynnen ón ir kaufen.
liebe, las mich freye, mich zwingent sere deine pantt.
mynne, dein schnúre
die zwingen das hercze mein,
das ich wider dich zu streit han kein were.
wann ich tagen rúre
den zymel der zelle dein,
so pistu gewaltig mein, das ich dir hulde swere.
fraw meine, dein gewalt ist gegen mir zu strenge.
kuniginne, solich ungnad nicht verhenge,
das sie mich verdringen. ja ist er uber mich ein herr.
secht an engelwan,
wie hoch er sein hauben trait.
wenn er mit gespantem swert gein dem tancz gat.
so ist er nicht an
der flanschen hubschait,
da sein vater rússe lúczell mit zu schaffen hat.
so ist sein sun ein oder gauch in seiner rauhen hauben.
sein genappen gleich ich woll zu einer satten tauben,
die mit vollem kroppff auff einem kornkasten stat.
die derr plahen
wie soll ich die blumen uberwinden,
die so gar verdorben sind?
der enpfind ich nyndert als mans jm mayen sahe.
ir vergesset nit der grúnen linden
- we, wa tanczent nú die kindt? -,
sie was hewer fúr die haissen sunn ein vil gut dach,
nu ist sie lauben worden an.
des bin ich dem wintter gram,
der der haid vil der liechtenn plumen nam,
die da hewer stunden lobesam.
ratet, lieben freund, wie ich gepar
umb ein weib, die wert sich mein.
die begraiff ich da sie flachs irer maisterine swangk.
des ersten weret sie sich mein untáre.
doch tett sis zu dem leczten schein,
das sie mir zu starck was und ich ir gar zu kranck.
laider lúczell halff mich da mein ringen.
yedoch versucht ich sein genug,
mengen ungefúgenn puchs sie mir do slug.
sie sprach:< lieber, siczet und last mich swingen.>
do begund ich mit der guten schimpffen,
als mich mein fughait hies
leis graif ich da hin da weib so súzz sind.
do tett sie mir kunt irn ungelimpffen.
mit den fuessen sie mich sties
sere gein den brústen, das ich also weit ergint.
< lat mich wurcken, laider wúteschen.
ewer leib ist ungesatt.
erforschet es mein mwme, ia tut sie mir laid,
das ich ymmer mit euch mere gezencke.>
grosse krafft die was uns baiden tewer
von dem ringen, das wir do
tetten umb ein kleines dingell, des ist hewer sitt.
sechs piern brieten wir uns bej dem fewer.
der gab mir die liebe zwú,
selbs azz sie vier, da labten wir uns baide mitt.
hetten wir des obs nit empfunden,
ich wer in mein augen tot.
we, warumb leid ich armer solicher nott,
wes hab ich mich armer hewer aber unterwunden?
lange rede lat euch kurcz machen,
wie es umb den schimpff ergieng.
ich sahe nye so iunges weib als grymiglichen slahen.
irs ungelimpffen must ich lachen.
was darumb, geschah mir wee?
das versúnet ich seitt mit ir auff einer dúrren plahen,
hinter irer muter haus unter einer heckke
kam ich zu ir, des was sie gail.
do ward ir meins leibs der beste tail.
den layhe ich den schonen: saffteneggke.
ich begraifs allein auff einer tille,
das was meins herczen gere.
alda warff ichs unter mich und tratt ir upf das gewandt.
dennoch lag der wundtstecke stille.
wir rúckten hin, wir ruckten here,
er ward ir ausser massen lieb, sie nam yn in ir handt.
einer freud sie alda geluste,
sie sprach zu mir - das es selig sey -:
< herczenlieber bul, ich will dir wesen bey.>
vor lieb sie mich in das aug kuste. das ungertor
owe, summerwunne,
das ich mich dein nen muß
- wer mir dein nicht gúnne,
dem enwerd nymer puß
herczenliches laide -
und der wolgethanen,
nach der ye mein hercze rang!
sol ich mich der nen,
das ist gar an meinen danck.
wenn ich von ir schaid,
so geschid nye man unsenfter von einem weib.
besser wer mir der tot
denn ein sendeliche not
die leng an meinem leib.
clag ich nú besunder
was ich laides ye gewan,
dabej nympt mich wunder,
das mir manger nicht engan,
ob mir lieb geschehe
von dem pesten weib,
die ich mitt augen ye gesáhe.
sie hat an irem leib
wes man zu gut ye iach.
wie sie mich versmáhe,
ich glaub nit, das sie also es im herczen mayn.
ich getraw ir also woll,
ich soll gnad empfinden wol.
hillft aber es mich klein!
ich bin den von schulden
ymer neidig und gram,
die mich von jrn hulden
dringen. das ist perchtram
und der junge gós
und der ungenante,
des ich nicht genennen tar,
der das gern wante,
das sie mein nemen gute war,
und spies, sein genos,
der swaymet einer von dem obersten pierpawm,
da ers umb ir mynne pat.
durch das rockell er jr tratt
da nyden bey dem sawme.
hewer an einem tancz
do gieng er an irer weissen hant,
an dem umbeswancz
kom sein fuß auff ir gewant,
das lag auff der erden.
an dem umbslaiffen,
das den frawen sanft thut,
ward er von der pfeiffen
uppig und gar hochgemút,
der vil gar unwerde.
selten kam sein mundt mit runen danckes auß iren orn,
des vill sere mich verdros.
er und haug, sein genoß,
sind guter synne toren.
von der persenicke
zu tal pis gein dem ungerthor
in aller torper dicke
lasse ich nyndert zwene vor,
die mit ebenhause
sich zu yne gleichen.
ich wais núndert zwen knaben
in allen teuschen reichen,
die es pesser mit den weibern haben
icht gein einer grúse.
engelmair gewan es nye so gutt mit friderúnen,
als es doch die eine hatt.
der durchdúrckellt ir die watt,
ein ende hett sein rúnen.
berchtram und góse
und der ungenant man,
die drej spiesgenos
selten mit gemach lan
den von bernreute.
ja ist er einer vil thumer
gailler gattelling dort here.
wol schlecht er das summer,
er ist genant der junge ber.
in einer hirsen heute
tregt er an dem leib sein zu allen zeitten ein gerúste.
sechczig klafter eysnein,
die ligen in der troyen sein.
vil weit ist er zu der brúste.
denoch tregt er mer
einen guten eysenhut.
sein swert das schneidet sere.
sein gnyppe die ist gut,
und ein stehele stangen
und einen bogen von horn,
des will er nyndert óne gan.
er tregt in seinem zorn
einen kolben freisam
und ein flaschen lange.
er jiecht, es múß sein ende sein, wer ym dawider stóse.
da von hútt sich berchtram
und der ungenant man
und der junge góß.
der sack mit dem salcz
gesancks sind die vogelein gesweiget,
der laidig wintter hat den sumer hingeiagt,
des ist menges hercz traurig baide treulich und unfró.
aller werlt hochgemút saiget,
ich bin an meinen freunden noch gar unverzaigt.
das gepot die allerschonest mir also:
ir gepott
laist ich alle weil ich lebe.
mein freúndt, nú wunschet mir durch gott,
das sie mir ein liebes ende gebe.
nyemant frag mich von meinem graben.
ia went ich hinanfúr gerawet sullen sein
von den gatelingen, des ist yn vil ungedacht.
die lassen mich vil lúczel rewe haben,
der ir gewerb ist alles umb die frawen mein.
mir ist unmer, werden sie zu hoff schier bracht.
eysenbrecht
und goschell, gewschinck, walberún,
die sein mir zu aller zeit unrecht.
wie verlos irn spigel friderun?
also verloß mein fraw irn umbgeriden,
da sie den krumen rayen auff dem rayne trat,
das ward uber yrn willen ab irer weissen handt genummen.
sie hat den von schulden wol zu meiden,
der ir es durch sein uppigkait geczucket hatt,
es mócht dem torschen gauch wol zu schaden kommen.
we mir sein,
das er sie zurechtt darczu bekant,
ja verclagt sey wol das vingerlein,
hett er ir verlencket nicht die hant.
hie mit súllen wir die rede lassen,
und gee wir in die stuben zu der peneriet,
da kumpt hin vil zu tanczen der jungen diet.
zwen tórper - das sie sein verwachsen! -
die tragen enge róck nach dem hofesitt,
osterreichs tuchs. wo sein, der sie ye gestritt?
wol verslagen
warn ir gúrtel bedensampt,
odlichen wunden sie die cragen
bej dem tancz, das ich mich sein schampt.
ja mút mich vil sere an brinwarte,
das er den zwayen pósen gauchen pej gestett
ungefuger ding und uppiglicher gogelhaitt.
darumb swynndet mein gemút hart,
on das mein zucht dick fúr mein zorn get,
ich schuf das es ettlichem dick ward laidt.
alle drey
sind so voll der gogelweis gar.
herr got, nu schaff mich ir frej!
hie enfór da mút mich engelmair.
der ein der kauft ein swert bei einem pfund,
das er so schóns zu seinen zeiten nye gesahe,
da satzt er zu púrgen seiner lieben swiger kindt.
ia wann ich nye ein torschen gauch also funde,
der mengem gatten tu so grosen vngemach.
was er guwasstauden fand, die schriet er als den wyndt.
laut er schray:
< wer das mein veindt, ein starcker man,
lung und leber schlúg ich als enczwaj,
solt ich yne mit disem swert bestan.>
die mir wolen in den anger wúten,
den ist so gar gestillett all ir uppigkaitt,
die geparen sam sie nye gewunen lieben tag,
hohe spienen sie die waibelruten,
der yglicher nú die seinen rútel trait.
klein hauben trugen sie vor: nu stribelt yne der nack.
allesam
muß yne noch gelingen uberall.
sack mit salcz mach mir sie zam:
so gerast ich zu rubentall. die seyden schnúr
owe liebe summerzeit,
das er sey verwachsen,
der uns dein zu freud und auch zu hail nicht engúnde!
im ist manges hercz grame,
das nú trauren muß.
schawet, wie die haid leitt:
die ist nicht verlassen
aller blumen, damit sie ir scham verdecken kunde.
wee dem wintter, der irs nam!
schier werd uns buß
sein und aller der, die mir die guten fremde machen,
den wúrd ich in meinem herczen nymer holt.
willekind und ameloth
habent mich verworren da mit lúgenhaften sachen.
ach warumb thun sie das?
mocht sie des verdriessen!
nú enget ir doch mein singen laider nicht so nahent
als es ir doch solt gen,
wer ich ein selig man.
selten ich ir ye vergaß:
mocht ich sein geniessen!
ia kan mich mein langer dinst gein ir nicht vervahen,
das sie des nicht will versten,
das mein lieber wan
leitt an anders nymant dann an ir eines lieb.
ich gestee ir meiner trew nymer ab.
ia ob sie es fúr dinste hab,
sie ist mir in dem herczen ymmer liebst aller weib.
die rede lig nú also,
lassen wirs beleiben.
sprechet, we, was schaffenn nu die jungen gattellingen?
bey den han ich bósen wert,
welches ende ich far.
alle wern sie des fró,
mochten sie vertreiben
mich von meinen freuden und von lieber stat verdringen,
von ir der mein hercze gert,
still und offenbar.
ich glaub nicht, das sie nicht an ir geheng finden.
gern móchten sie mich lassen da óne nott.
ich mach sie schamrott,
die mit ir rúment, wóllen sie des nicht erwindenn.
wa ir bej einander seitt,
ir tumen gáttellinge,
da behútet ewern leib vor einem torschen knecht,
der get hewer erst herfúr
und ist gehaissen ber.
er ist lang und achsellweit
und geiczig úbler ding,
er wúnscht, wa er ker, das er núr da gefechte.
ymmer kompt er fúr die thúr.
we, was pracht yne here?
er ist hildepoldes swester sun von bernreute,
der da ward erslagen umb ein ingber.
das geczugt im williger.
er tut mort, kumpt er, da sich gesampnen thumbe leut.
er tregt ein pusemschnur
von albeten seiden,
fridebrecht der thumme, und ein missekor so lang,
die ist hinten verr hindan,
die schaid ist kúppfratt.
ich sag euch, wie er hewer fur:
des muß ich yne meiden.
do der tancz erging und do es was in dem mayen,
das man siczen solt gan,
wa er hingepot,
da gesah ich mir bey meinen tagen nye so laid
als ich an der raynen myniglichen sach,
die er auff ein rippe stach
mit dem laidigen messer, das ging niden auß der schaiden.
alles tullnerfeldt,
das hat nicht so thumes
oben von traischem hin ein tail gein zeissellmaur,
als sie sind, die selben drej.
noch ist einer da,
dem get sein scheib vast enczelt
schlechtes und auch krumes
und ist doch von allen vier nen ein gepawr.
er ist der gúten nahent bej,
davon pin ich graw.
er ist noch thumer denn die mir in den anger sprungen.
secht ir den, der friderún iren spiegel nam?
iener der geparet sam.
er ist ir einer, der mich hat von lieber statt verdrungen.
ymmer an dem veyertag
ist ir sampnung.
was der torper ist yn einem umbeswaiff,
die kumen mit einander dar
all auff meinen tracz.
we mich sein vil oder krag!
fridebrecht der junge,
der graiff ir an das kinn: ich wais nicht nach we ir der tor graiff.
zwar er furchtet umb ein har
nyemancz widersatz.
er und ettlicher mochten doch gar vil strauchen,
pesser wer yn, hetten sie es ee verborn.
seines swertes helcze vorn
zartt ir an dem krumen rayen ein kleine stauchen.
do er in seiner gail spranck
an dem umbeswang,
do begraif er yne und zart yn auff pis an das ende.
awe das man ims vertrug,
einem oden kragen!
es geschah nicht sunder danck,
es geschah mit gedrang.
des verfing sie im zu einer grossen missewende.
gein irn freunden vil genug
will sie sich des clagen,
seiner nachgepawern machen sie im vil unwége.
mocht der tór sen gehelczen sliessen zu
ee das es solichen schaden thú!
ich enrucht, das sein swert in meinem korn lege.
er tregt einen meningk,
der schneidet als ein scher,
und einen guten fridenaph von heßleinen zaynen.
daruber einen vilcz hat er.
der nye reden genugk,
er schneidet eysnen ringk
und machet ioppen lere.
wo er stet, ir múgt euch wol mitt eren ab im laynen.
er fert von aczenpurggen here
und ist genant illsungk.
sein memminck ist gelúppett woll. wenn er damit geraichett,
secht, der muß von seinen henden ligen todt.
ist das nicht ein grosse nott?
zu waidhofen ward er gehertett und gewaichett.
der schnabelruß
der summer und die sunne haben ir hoch hin genaigett,
ir vil liechter schein beginnett trúben alle tag
und sind die kleinen vogelein ir gesanges gar geswaiget.
das ist vor allem laid meins senden herczen clag,
das der walt
muß von ungefúgen reifen grossen schaden dulden.
ich hasß euch, wintter kalt.
diese not leid ich von ewern schulden,
ir und ein weib, ir machet mich in kurczen tagen alt.
die will mit baiden oren nicht enhóren was ich kúnde.
suften rúnen, das vernem sie gar.
unselig sey, der mich also von iren gnaden dringe,
welches ende er kere, das er nymer wolgefar.
ich vergas
ir mit trewen nye: yedoch treitt sie mir toupes óre
ye lenger und ye pas.
des pin ich mit gutem willen ir tor.
mir schaden gattellinge dick durch den alten haß.
die wáren disen summer des gerúmig auff der strassen,
da sie horten, das ich singen hett verlobtt.
es mochtt ettlicher sein geczelten gar wol lassen,
dem sein gemelichen stett als einem der da tobtt.
ellenhart
tregt an seinem pusen vor ein wehes furgespenge
(...)< er sein der leute hußgenoß.
schade sein,
das er ye gesang auff mich, das ich were ragelhauff!
ein wasser haist der reyn.
was ob ich mich alldahin verlauff?
ich tett im doch zu rubentall vil liechten funckenschein.>
der gast klingk
summer, deiner liechten augelwaide
muß wir uns ánen, das ist gar an meinen danck.
mich beczwinget dreyer hand laide,
das vor allem laid mich nye so sere beczwang.
das erst ist die swáre zeitt,
die uns allen nahent,
ist das ander, das mir senen und trauren geitt,
das der lieben alle meine dinst versmahen,
das dritt, das die gut nicht an meinem arme leitt.
sie ist mir verre und ich ir alczu nahent.
ir vil lósen plick prachtens in das hercze mein.
da sie mein augen erst ansahen,
da daucht sie mich schóner denn der liechten sunnen schein.
sie ist noch, als ich sie han gespehen,
in der wolgethanen,
nymer muß madelwigen lieb von yr geschehen,
der sich seines willen da úberwan.
mich zymptt, das ye kein man hab kein schóner frawen gesehen.
ich trag also seniglichen swére
und an meinem herczenn einen ungefúgen last,
der dem kunig uberswinglich were,
und ir doch fúrwar an meinem dinste nye geprast.
ich sang ir meinen newen gesangk
gegen der wandelung.
damit ich ir dinet den summer und den wintter lanck,
ee mich madelweich von ir verdrúnge.
nu sicz ich auff dem schamel, er oben auf der panck.
mein sénigliche clagliedel
gen in ir oren als das wasser in den stain.
ich versmahe ir leicht zu einem fridell,
ungeleich hellent unnser baider willen ain.
sie ist mir veindt und ich ir holt.
wenn hatt das ende?
disen werren prúfet madelwaich und willewolt.
got yne alles ir glúcke wende!
ja han ich disen summer irs gewaltes vil verdolt.
ich leid ungemach von madelweich,
ungenaden han ich noch mere denne vil.
sein uppigkait ich vil versweig,
mer denn ich den leuten halb zu oren pringen will.
ich bin im von schulden gram,
er ist schnabelrauß.
sehe aber yemant den, der friderún iren spigell nam?
dem gleich ich alles sein gelasse!
einer ungefúg ich mich dick fur yn scham.
hewer da die kind der freuden pflagen,
do sprang er den rayen an ir weyssen hantt.
mein freund begunden mich zu fragen,
wer der tórper were. do was er mir unbekantt.
doch so wuchs mir nymmer smer,
wenn er kam gesprungen.
ia ward so hauß nye sein vater engelwer,
nu pin ich beswerett von dem iungen.
owe, wer bracht yne ye von sandt linhart here?
ia wer er mir seines libes schuldig,
der yne vsß dem vorste here zu schaden mir vertraib.
er ist freuenlich ungedultig.
we, das er daheim bej seinem weib nicht belaib!
so enwischt er seinen fuß
nymmer an ir seyten.
ich schafft mir leicht seins ungelimpffen puß.
ich wil pitten den von schonlitten,
das er jm sein hulde gebe. ich wene auch woll, er thuß.
das vogelhaus
sie clagen das der wintter
ward bey mangen iaren nye so scharpper noch so swinder.
so clag ich meiner frawen, die ist uppiglichen gemút.
sie ist mir zu streng.
gott ir ungnad gein mir nymer gar verhenge
nach irem willen uber mich, sie ist wirser denn gút.
ich han ir meine jar
here gedienett on maß.
nyemant mir das weisen soll, ob ich mein frawen las.
an ir ist gutes lones nicht wie kleins ist umb ein hare.
verschampte untrew,
súndenraiczell schandenkol, du lose hofereib!
und dint man dir ymmer, du gelonst nymer woll.
dein lon ist suß selten.
ir maget und ir frawen, habt es nicht fúr ein schelten:
solich lied ich wol von meiner frawen sprechen soll.
sie ist an eren kranck,
dem tut sie wol geleich.
do sie erst ir mynn bat, do was sie tugentreich,
so das ich ir zu dinsten meine liedell gern sanck.
nun hatt sie sich verkeret,
schamloser varender diet, der ist ir hoff gemerett.
trew, zucht und ere, die findet nyemant mer da.
die warn ir ingesinde,
des ich noch gedenck vil lange here von kinde.
wer sie nú finden wil, der such sie nú anderßwa.
man hat sie an irer statt
an iren willen verdrungen.
ee das was ein munndt berichtett wol mit einer zungen.
nú sprechen zwú auß einem, der ir hof die mannge hatt.
meiner frawen ere,
die ist an eren lam und straucht also sere.
sie ist gevallen, das sis nymer uberwinden mag.
sie ligt in einer lachen,
das sie nymant on got rayne kan machen.
sie gewynt nymmer rechten sússen smack.
ir synreichen man,
ir hútt auch vor irr wasse,
das rat ich euch, wa ir seit zu kirchen und zu strasse.
ir seligen frawen, ir súlt verren euch hyndann.
achczig newer weis
da lauffent nu ledig bej, die ich zu hohem preis
meiner frawen zu dinste gesungen han.
dicz ist nu die leczte,
die ich mer singen will, on froiden nicht die peste,
als ir euch an dem wunderlichen gesang múgt verstan.
die ist so kúnstenlos
baide an worten und an reyme,
das man sie nyndert singen bedarff zu tercze noch zu preyme.
ich clag das ich soliche frawen zu dinst ye erkoss.
ich bitt euch, mein herr custer,
und wolt ir, das ich diene gott mit meinem paternoster,
schaffet mit den frawen, das sie an die porten nicht engan
mit spiczenlichen schuhen,
mit ir hendel, die sein clug, die muß ich anlúgen.
so gedenck ich, was ich lang da gedint han.
die kutten las ich fallen.
wollen sie vil herein sleichen,
von irer schon muß mir der paternoster weichenn.
wolt ir, das ich zu hymel far, so haist sie davor bestan.
ja hett ich ein urlaub,
das mir zu uberswencke was, ich lebt mit grosser smúg.
das hat mir wol gericht der fúrst auß osterlandt.
an mengem dorffspranczlirn,
die da weren in dem gew, der maid vortanczeln,
die tragen ye anders nicht dann eysenen gewant
an die herefart,
wa der fúrst hingepeutet.
des werden jungen wibell sellten wol von yne getreutet.
ja nu sein es hoffeleutt, perlapp und megengartt.
jrrenwart und auge,
die daheymen selten pflegen pawens mit dem pflug,
die sah ich zu wyen kauffen geráte und platten.
aug der kaufft eine
und zwaj vil dicke leder fúr die schinpayne.
wer yn sol zu rústen vor tanczen mer gestatten?
er hat einen newen
dort bej im zu michelhausen.
wolt der richter hóher bey der persenicke hausen,
er fúnde ir mer, die sich durch streitt zu dem kirchtag hawen.
wer einen vogell hett,
der mit gesang das gancz jar seinen willen tett,
der solt unterweilen ein fart zu dem vogelhauß sehen.
er geb im gute speis,
so sung im der vogel gern sein sússe weis
und múst im mitt willen guter handelung iehen.
wólt er seinen gesangk
gern horen in dem mayen,
er solt yne den wintter mit geráte lúttelayen:
die vogel sagen mit gesangk handelung danck. der schreiber
seit die lieben summertag
kúrczend an ir lenge
und der lichten plumen schein
sich verkeret hat,
das ist manges herczen clag,
die nú mit beczwenge
gein dem winter mússen sein.
wie es mir ergat,
doch so will ich meinen gesang
guten freunden singen.
trawren sie den winter langk,
die nach sorgen ringen!
meiner frawen hofesitt
fert von lúgenlingen,
do ist ein schule, hör ich sagen,
voller trugenhait,
da sich manger swachet mit
lúgenlichen dingen.
den sol man zu maß clagen,
ob er kúnterfait
mit dem mundt wurcken kan
nach des herczen lere:
misselinget im daran,
das ist ein schaden on ere.
an schanden auf, an eren ab,
diese wege baide
fert mein fraw all durch das jar
gar on alle scham.
lebt aber im ein solicher tag,
dem ir leben laide,
der soll wissen nu fúr war:
sie ist unlobsam.
wol im ward, der seinen sin
aus irn dinste wende,
sie gibt nicht wann ungewin
und ein traurig ende.
got herre, dein handtgetot,
cristen, juden, haiden,
die sein meiner frawen bei
uber halben tail.
wer mir nú des widerstat,
den wil ichs beschaiden:
ob der rede nicht ensei,
zaig er mir ein mail,
das der lúg sei geleich,
damit ers bewere,
liege denn fúrst fridreich,
so hais mich lúgener.
wa nu, schreiber, nu schreib recht
und schreib nit nach wan,
schreib meiner frawen kindt,
wie die sein gestalt,
schreib ir ritter, schreib ir knecht,
schreib ir cappellane,
die ir unterdenig sind,
die sein ungezalt.
schreib an, die irs hofes pflegen,
schreib ir ingesind,
und las ir keinen unterwegen,
da man falschs an finde.
die rede die lig also,
lassen wirs beleiben:
acht wir umb ein ander ding,
des bedarf ich wol.
ich wer mit euch gern fro,
nu wil mich vertreiben
ein vil tumber gätteling,
dräczig und auch dol,
der mir all mein freud brech
an der lieben zarten,
die er auf ein rippe stach
in dem haimegarten.
was mir laides ie geschah,
des hett ich vergessen,
nu hat mir ein dorfman
erwecket alten has.
item ewer ungemach,
der hat mich besessen,
das ich nicht bewaren kan.
ich bin freuden las:
herczenlaid hat an mir sig
hinnenfúr auf erden,
mir richt ein wide als ein strick
uber den unwerden!
ja was ich dar freudenlos,
da er also lange
bei der guten wolgetan
sprang den fierleifei,
und er núne zene flos
einhalb aus dem wange,
do im mein herr, herr enczeman,
straich den rimpfenrai.
hett er dreier vinger brait
bas herab gemessen,
so hett ende mein sendes lait,
freud hett mich besessen.
herr, mein fúrste fridereich,
ich clag dir, nu richte
disen grossen úbermut,
den der gauch begat!
beut im: « aus dem land entweich »,
sein erben gar entnicht.
so mag mein und elselmut
noch wol werden rat.
ob dir alle mein dinst behage
mit icznewem gesange,
so schaff, das der ode krag
mit seiner gnippen hange!
der werlt urlaub
alles das den sumer here in freuden was,
das begynnet trauren gein der wintterlangen swáren zeitt.
sanges sind die vogellein geswigen úberall,
gar verdorben sind die blumen und das grúne gras.
schauet was des kalten reyffen aber oben auff dem walde leitt.
es ist war, von schulden ist die grún wisen und haide fall.
dabej han ich allein ein clag,
die mir freude wendett,
und ist vor meinem letzten tag,
wann ich, unvollendett.
leicht so nympt euch wunder, was die clag sej,
die ich durch pesserung meinen guten freunden han gesait.
ich will euch sein beschaiden, das ir sprechet:< es ist war>,
laider lúczell ist yemant von súnden frej,
und ist auch ye lenger und ye póser in der cristenhait.
davon swindent meine tag und kúrczen meine iar.
solt ich dabej freuden pflegen,
die nicht von herczen ging,
und dienste lassen unterwegen
der mich pas verfing?
wenn ich sundereicher sollt in rewen baden,
so will sie, mein fraw, das ich jrn kinden singe newe gesangk.
ja will ich mich jrs gewaltes mit verziehen weren.
sie endarff mich nymer an sie geladenn.
von jrer unbeschaidenhait stet all mein danck.
ich pin in dem willen, das ich mein sele will erneren,
die ich von got geverret han
mit uppiglichem gesang.
der engel muß ir bej gestan
und hút ir vor beczwange.
jrr erenlos frawe, we, was wólt ir mein?
last euch tausent junge dienen hinfúr an meiner statt.
ich will einem herrn dienen, des ich aigen pin,
ich wil nicht mer ewer singer sein.
we, das ich euch zu dienst ye so mangen gailen trit yee getratt.
das ist meiner sele und meins hailes ungewyn.
das ich euch da nicht enpfloh,
das ist mein maiste swere,
und ich mich nicht zu herren zohe,
des lon mir pesser wer.
mein frew die ist elter denn tausent iar
und ist noch thumber wenn bej siben jaren sie ein kindelein.
mit so swacher fúre ward mir fraw nicht bekant.
sie hat mich verlaitet uncz an das ende gar
und hat noch gedingen zu einem ymmer werden diener mein.
also sagt mir ein bot, den hett sie zu mir gesandet,
und empot mir offenbar
ir dinst und auch ir mynne.
da widersagt ich ir vil gar,
sie valsche triegerin.
seitt die weisen alle haissen gottes kind
- wer ich dann weis, so kóme ich mit yne an der kinder schar
zu der sampnung, da ist mir laider vere hin -
und der werlt holden alle toren sind,
got von himelreich, gib mir dein gelait dar.
kraft ob allen kreften nú gesterck mir den syn,
das ich meiner sele haile
umb dich verdienen muß
und ymmer werden wunne tail
durch willen deiner sússe.
wenn ich an ein trauren wende meinen mút,
so kumpt ymmer einer und spricht:< singt uns etwas!
lat uns mit euch singen, thut uns freuden hillffe schein.>
was ich nú gesinge, das ist nu fúr nichten gut.
mein freund die sprechen, ich súnge weilent verre pas.
mich nympt ymmer wunder, wo die tórpper komen sein,
die da waren hie bevor
auff disem tullner felde.
es get noch einer auff irrer spor,
des uppigkait ich melde.
der ist gehaissen rechtes namen lunnenczan
und der ander sein gesell ist gehaissen holerswam.
ia wen ich, das nyemant leb, der hab so gailen mut.
des einen har ist raidelfar, des andern braun.
hat aber yemant den gesehen, der friderún irn spigell nam
und die zu wyen ettwo kaufften platten gut?
ir baider pusen sind wol beslagen
mit eysnein knoppfflein,
zwen zilen umb den kragen,
dasß es verre scheine.
ir róck, ir hút, ir gúrtell, die sind zinzellswéche.
ir swert gleich lang, schuh uncz auff die knye gemalett
als sie die den sumer tragen zu den kirchtagen.
uppigliches mutes sind sie ellentrich,
als ich wen, sie sein púrtig von der traisem her zu tal.
wie mocht eselmút lumenczan das vertragen,
das er an ir hende sprang
den rayen? vor der tschtoyen
sein haupt er ódiglichenn swangk
vor ir zu dem turloyen.
der in meiner heren frawen vingerlein
seinen vinger wandt, der kunt nymer laider mir gethun,
sam sie mich von rubental dort verdrungen hant.
gumpp und eppe, liessen sie mich heut sein,
so enwill der ungenante: der wil haben hohen mut,
das sein nam den leuten sej fremd und unerkandt.
kome mag ich im das vertragen.
er ist gehaissen grúlle
und treit umb seinen oden kragen
ein wambaß newe thrúll.
nun will ich den losen tórppern urlaub geben,
das' in irn dicken troyen springen recht sam vertt.
ich enmage nicht mer gespotten ir flantschait,
ich han mir getrachtett in ein ander leben.
davon stricken sie umb ire lange swertt,
die da fessell habent volliglichen spannen brait.
das sie erlaubet úberall,
durch das sie mir icht fluchen.
sie durffen mich zu rubental
nymmer gesuchen
vier und hundert weis die ich gesungen han
von newn die der werlt noch nicht volkumen sein,
und ein tagweis: nicht mer meins gesanges ist.
was ich doran uppiglichen han gethan,
das machet nú die werlt und ire thummeraiß kind.
das gerúche zu vergeben mir herr vater ihesu crist.
seit ich deiner hulde gere,
so las mich hie gepússen
durch willen deiner marter ere,
des pitt ich dich vil sússenn. das hárein vingerlein / heya sausa
des sumer und des wintter baider veintschaft
kan zu diesen zeiten nyemant unterstan.
der wintter ist aber hewr mit seinen freundten kumen,
er ist hie mit einer ungefugen krafft
und hatt dem walde laubes nicht verlan
und der haide ir wol liechter plumen schein benomen.
sein unsanftigkait
ist zu schaiden uns berait.
er gicht aber hewer, er hab uns allen widersait.
also han ich meiner frawen widersagt,
sie darff mein nicht mer zu dienstman iehen.
ich gedien ir williglichen nymermer einen tag,
seit sie gutte freunde in feyndes stricke iagt.
so will ich mir ein werde frawen spehen,
die mich wol zu mynnes hulde pringen mag.
die verlos sie mir.
dester wirs getraw ich ir.
sie soll wissen, das ich ir zu freuden woll empier.
ist das nicht ein wandel an der frawen mein?
wer ir dient, dem wirt krancker lone beschert.
sie verlaitet mangen, das er in dem trauhe leitt.
er muß laider gutes lones óne sein,
wer in irm dinst uncz an sein ende fert
und sich von jrer huld nicht entwerett bej der zeitt,
das er umb mitten tag
seinen pfenning hie beiag,
den er an der vesperzeit verdienten mit im trag.
ee da komen uns die freudenreichen jare,
da die wolgemuten warn lobesam.
nu ist in allen landen nicht wann trauren und clagen.
seit der ungefúge dórpper und engelmair
der vil lieben friderún irn spiegell nam,
do begund frewd auß allen landen iagen,
das sie gar verswandt.
mit der freud ward gesandt
zucht, trew und ere, diese drew syder laider nyemandt fandt.
selde die ist verre pesser dann golt.
wem sie gutes willen will genedig sein,
da gewynnet schlaffen aller guter ding vill.
also gibt ungelúck pitterlichen solt.
das ist an mir selber laider worden schein:
synne sein an selde mir ein gogellspill.
des mir manger gicht,
hat ein man der selden nicht,
was er denn gedienet, so ist all sein synn entwicht.
mynne, mynne, wer gab euch so sússen namen,
das er euch darczu nicht gute wicz gab?
mynne, dein gelait solten hohe synn sein.
ich muß mich zu menger stunde fúr dich schamen.
du verliesest offt deinen laitstab,
wenn du swaichen freunden gibst ain hárin vingerlein,
so ist dein ere kranck.
das die fraw hab undanck,
in der herein vingerlein ein knecht den vinger kranck!
das sie es nicht dem ritter an dem vinger sties,
die weil es in der new und in den wirden was!
dennoch hett sie es dem knecht wol fúr gut gegeben.
ich wais wol, warumb das die fraw lies:
leicht was der knecht irer augen spiegelglas.
mein ist sie so gewaltig wa sie hin beginnet streben,
mynn ist so gemút,
wer mit werck irn willen thut,
das sie offt mynnet da ir er ist unbehutt.
genug fragen in dem lande úberal,
wer er múg sein, der also sang
von den thumen gauch, der vil in der werlt sind.
so will ich yne nennen: ich pin von rubental.
selig sein die mir sein alle sagen danck!
den sing ich newe freude, das yn trauren wirt ein windt.
alle werde man,
secht, die sullen trauren lan.
mich mút sere an meczen, die will cunczen fúr mich han.
was ich nu gesinge, das sind alles klagliede.
da erfreudt sich laider lúczel yemant von.
hie davor da sang ich, das der werlt wol geczam.
seit das mich das alter von der jugent schied,
muß ich dulden des ich ee was ungewan.
nyemant súll gesprechen, im geschah leicht alsam.
wirt er als ich graw,
so ist ein missepieten da.
als der wollff ins alter kumpt, so raiczet yne die kraw.
seitt nu kuncz an meczen hat mir vorgerant,
so forcht er mich nicht wie klein ist umb ein har.
sein freund er pittett, das sie mir ungewáge sein.
wer die sein, die thun ich euch nu wol bekant:
das ist gumpp und eppe, gosprecht und der engelmair,
die dúncken sich noch scherppffer denn die willden eberswein.
sie bestunden wol
einen kessell bonen vol.
sie sein freche hellde da man nu sieden soll.
gumpp und der goß, die sind mir nicht traut,
das sie nemen mir so gar unrechten steig.
da sie mit irn gesellen zu dem tancz wolten gan,
da luffen sie mir baide durch mein gartenkraut.
zwuschen yne gieng kungund und hedwig.
kein gewises thor mocht vor yne bestan.
als es wer verlorn,
swert die slugen auff ir sporn,
das sie laut erclungen. das dett mir zu den vil zorn.
do ward der ód gauch allererst bekannt.
we, wer bracht yn ye von eczenpruggen here?
da hat er vor gesungen vil mangen veyertag.
er sprang vinsterhalben an ir weysse hant.
haupt und hals das ging im als entzwerch,
recht als einem der des leibes nicht gewalten mag.
dem tut er wol schein,
er will also traure sein
als der auff des rockell trat der lieben frawen mein.
jener der mir ee in meinen anger wutt
und im liechter plumen zu einem krancz brach
und in seiner hohen weis ain winnell-liedel sang,
der bespottett nye so sere mir den mút
als(...) ein ding das ich vor wilden kinden sang.
da er an irer hende hewer den krumen rayen sprang,
da swang er den fus,
des mein freud swinden muß.
er und enczeman gewynnent nymer meinen grus.
die ringlett pfháytt
mir ist von herczen laide,
daz der kúlle winder
verderbett liechter plumen vil:
sunst beczwinget mich ein sendliche arbait.
diese sorig baide
dringen mich hinhinder
zu ende an meiner freuden zill.
awe, das der gut mit irem willen es vertreitt,
die so woll geringen mag
alle die meine swere.
hey, gelebt ich noch den tag,
das sie genadig were!
wenn ich mich bedenck
und ich mich verayne,
wer yndert weibes gúte da,
die enthette sie die leng mir nicht verholn.
meiner newen klencke
lonet sie mir saine,
nun mócht ich dienen anderßwo?
nayn, ich will mit willen lenger disen kumer dolen.
was ob leicht ein selig weib
den mut gein mir verkeret?
das trost das hercz und freud den leib.
die zwaj die sein verserett.
bey dem ungemach,
den ich von ir leide,
so zwinget mich ein ander laitt,
das vor allem laid mich so sere nye beczwang,
wie ich darumb lache
und mich laid doch schneide.
mir hatt ein tórpper widersait
umb anders nicht dann umb mein gemelich sanck.
der ist gehaissen adelltier,
ist purtig here von ense.
zu allen zeitten droet er mir
als einer faysten gense.
hewer an einem tancz
gieng ers alles umbe.
den wechsell traib er allen tag:
plumbenschappell gab er da umb rosenkrenczellein.
heczell und lancz,
zwen knappen thummbe,
die pflagen auch das jener pflag.
lancz der besweret uns ein stolcz magethein.
eine kleine reysen gut
zart er ir ab dem haúpt
und von rosen einen hutt.
wer hat im das erlaubett?
we im seiner hende,
das sie sein verwachsen!
die vinger mussen werden verlorn,
damit er gezerret hat den schedlichen zarr.
hett er ir ir gepende
ungezert gelassen,
das krenczell hett sie wol verlorn.
er ist ungefúger noch denn weylent engelmair,
der gewaltiglichen nam
den spigel friderúnen.
seit was ich dem tórpper gram,
demselbenn walberúnenn.
diese alte schuld
wecket mir die newen:
es hatt derselb gattellinge
hewer an mir vernewett, das mir laider nye beschahe.
ee ichs die lenge dulde,
- secht, auff mein trewe -,
spring ich zu im in den ring.
er bestet sein puss, das er ir ye zu frawe iach,
der ich vil gedinet han
mit so ganczer stete.
wolt er sein gerún lan,
wie recht er tett!
nun secht an jenen mucken!
sie kumpt im nicht zu masse.
was soll sein uppiglichen geprech
und sein rotes pusemtuch und auch sein húppfellpandt?
mag er im eine suchen,
die yne werben lasse.
er ward des leibs nye so frech,
wirt sein ir bruder jnnen, ia wert er ims so zu handt.
eng ermel trait er lange,
vorn wol gepremet,
aussen swarcz und innen planck,
mit seiner rede er flammett.
seiner schnúre strengen
tengeln an den orten,
da hangen wunderpfeffer an
muschatnágell, pfabenspiegel, des ist der dórpper glancz.
er wil uberbegen
ein maid mit sussen worten.
des im doch nicht gehelffen kan
sein uppiglich gewant und darczu sein weher swancz.
ein vil gutes leinentuch,
sechczehen elen klein,
hat sein hemd und auch sein bruch.
der sitt ist ungemayn.
< herr neithart, múgt irs lassen?
euch mag misselingen.
nun habt es auff die trewe mein,
und mag ich, es muss euch bej dem tancz werden laidt.
wolt ir auf der strassen
vil mit uns gedringen,
wie brait aber ewr multer sind,
die da gelbe scheinen und die ringlett pfait,
nu soll er sein der teufell
mit seinem gliczten hut,
ich mach yne plute far
mit meinem swerte gut.>
< nun dar, zier gesellen!
nu stet mir alle gleich,
hellft, das wir ye bestan,
der uns bei dem tancz nit mit gemach latt.
ich traw einen erfellen>,
so sprach amelreich,
< die handt die muss er mir hie lan,
da der sprecklet vogel oben auff statt,
und darczu den zesein fuss,
daran der sporn klingett.
ja geschaff ich mir sein puss,
das er von uns nicht singett.>
der aúgstein
owe diser not,
das sich hand verwandelot
dise liechte sumertag
in so senigliche clag!
das trauret menig hercz, das ee in freuden was.
das ist alle iar,
das der wintter offenbar
uns beraubet óne were
mit gewaltiglichem here,
benympt uns vil der plumen und gras.
also hatt ein weib
mich beraubet meiner synne,
in den trewn, und ich sie so hercziglichen mynne.
wa ward ungenedig ye so myniglicher lieb?
ich bin zwayer schaden
von irer schulden uberladenn,
die mir alczu swere sein.
ich bin tummer den ein kindt,
das ich han gedienet one lón und óne danck.
so ist das mein dritter schade,
sehe sie mich auff einem rade,
zwar sie sprache nymmer ach,
des sie selber mir veriah.
we das mir mein lob auß meinem munde so súsß erclang!
si tut als der stain,
der das eysen an sich zeucht.
von der seinen grossen krafft man yn mit schiffen fleuhett.
also zeucht sie mich zu ir dem gleich enain.
wa nu freundes rat,
seit sie nicht genaden hat?
wie ich disem ding thu,
da bedarff ich rates zu.
radt ein yglich freundt recht sam die rede war sein.
schaid ich nu von ir,
seit ich herczenliche gir
stet nach irer mynne han,
das enwer nicht gut gethan.
we wem lies ich denn so den langen dienst mein?
nayn ich will furpas
mein glúck noch pas versuchen,
ob fraw seld(...) meins hailes wolt geruchen.
mir hat aber ein gattelling genewet alten has.
das ist irrenper,
fert von pottenbrun here
durch sein hubschen do herab,
ein vil torscher dorffknab.
guter weib mynn muß im nymer werden zutail.
das ist im ein geswinder fluch.
man kund es an ein buch
nymer halben han geschriben,
was er wunders hatt getriben
hewer mit der guten, da die jungen waren gail.
ob er sich ertobt
nach irer mynn und auch der wunne,
er ist ir unwerd. nú hubsch er dortt umb bottenprunne!
sie hat mich und yne und unstette mann verlobt.
brech aber sie den aid,
ich wolt ir des mein sicherhaitt
von irn freunden han gestaben,
das ichs ymmer wolt haben
lieb vor allem lieb da die lieb ein ende hatt,
mócht es ir geczemen,
das sis also wolt nemen,
als ich jrs getailt han,
so wer all mein lieber wan
gar an ir vollendett als mein will gein ir statt.
aber irnper
let mir nicht an ir gelingen.
zwar so will ich nymmer weibes lob gesingen,
ob sie mich verzeih meiner bete und yne gewerett.
er hat ir gesagt,
das irn oren wol behagt,
ich wais nicht rechte was.
ye lenger und ye pas
rucket er ir nahent und ye verrer ich hindan.
sol mich das veriagen,
das sie nyemant kan gesagen
meiner schuld nicht furware?
so tar ich gein einem har,
wann das ye mein hercze stete nach irer mynne bran.
do sie mich gefieng
mit irer liechten augen plicken,
do lag ich in irer starken mynne stricken.
seit der stund kam ich aus irer mynne pandt nye.
hercz, dir ist zu gach.
volgest du den augen nach,
was ein schónes weib ersehett,
du wirst in den sprúngenn pfhenett
und gedenckest weitt:< hett ich disen goldes griff!>
so ist dir nicht kund,
ob dein liechter augen fúnd
óne missewende sej.
der gewissen pistu frej.
wurdt dein will erfrewett, villeicht gerewet dich der wipff,
wa lieb gehauset hatt,
da ist schon ir ingesinde.
ymmer ist er selig, der sie baide an einem weib findet.
so wunniglicher fund an raynen weibn ny erprast.
kóm es aber also,
so wúrd ich von herczen fró,
das sie mir lies den streitt,
der mir an dem herczen lait.
die ist so gut, das ich mich ir in dem herczen wol frewen mag.
liebe fraw mein,
alle mein dinst, der ist dein
durch dein myniglichen leib.
trost mich, vil seligs weib,
du pist ymmer meins herczen plumpter ostertag.
wer das wenden wil,
dem muß sein gluck swinden.
wil mein fraw irer ungnaden an mir nicht erwinden,
so furcht ich vil sere, meiner swere werd zu vil.
iener eberhart,
thumer gattellinge nye wart,
er ist von stetenbach geporn.
lies er ligen sein sporn,
damit er verhawen hatt den maiden ir gewandt!
si trat an den sporn,
des ist ir der fuß gesworn,
das sie nicht getanczen mag.
we das si denselben tag
ye gelebt, das sie solichen schaden da empfandt.
we das er die sporn
ye gesah mit seinen augen,
wenn er ye das auge und haub zwug, so wusch ers auß der laugen.
er hat sie verhawen, das sie den tancz haben versworn.
ich muß aber clagen,
baide singen und auch sagen
úber einen dorpper here,
der ist gehaissen wernger.
ungelimpff ist ers genant, dem per ist er gleich.
sein fewer ist so gros.
hewer da man die palmen schos,
do warff er mich an den nack.
hey gelebt ich noch den tag,
das unhail an im geschah, so wer ich freuden reich.
oder das gefiell
sein steig an mein strassen,
seiner unfur mócht er mich vil wol erlassen,
schimpffs und spottes ich von im nicht dulden will.
er hat langes har.
doch darunter nemet war,
man sicht yne umb sein kragen
einen iungen polster tragen:
da sind ketten ynnen und in dem wamas uberall.
und eines hirsen haut,
er ist seines vatter traut,
der gibt im vil gut gewandt.
er tregt stet in seiner handt
et gut kyppfelleysen, da ligt an das alt mal.
er hat wes er gert,
dennoch trait er ein gnyppenn.
sie sein umb den púsemperg vil nahent sein gesippenn.
er dúncket sich des feyertags wol dreyer ponen wert.
alle feyertag
kumpt der óde dorffknab
wol salb fúnffter here gegangen.
sein har hat den widerspan.
zwen die tragent eysene swertt, die zwen weisse stáb,
so ist des fúnften mút:
er tregt einen hohen hutt,
da ist ein schappell auffgenétt.
wenn er bej fraw meczen gett,
so kewt er den ryemen, der do hanget vast hinab.
als er tanczen sol,
so ist im so wol zu mút.
sie fragent alle wer er sej mit seinem hohen hútt.
so sprich ich, er sej herr neitharcz veindt von rubentall.
ein freyes weib schraj:< we!
durchelhart von grammase
hat mir laides vil getan.
er enist noch wirt nit man.
sein gumpellweis traib er mir hewer zu scháden.
des kan er gnug,
er zubrach mir meinen krug,
do er stund auff einer panck.
des sein scher hab undanck,
die da verre reckt hindan und slecht auff einen waden.
die ist zupeckett gar
und get da nyden auß der schaide.
damit er den krug zuprach. got fug im herczenlaide!
davon ich mein hennen verlos, des pin ich gutes bár.>
fúrst fridrich
und herre, wer es pettlich
umb ein kleines hewßlein,
da mein silber volles schrein
wer behalten inne, das ich han von deiner gabe,
so will ich dich pitten,
und vernymb mit guten sitten.
ja pin ich in deinem gew
manges schnoden unterstrew.
ich verdiene es umb dich die weil ich lebe,
hie mit meiner handt,
zu gott mit meiner zungen,
dir wirt in hymellreich ein lob darumb gesungen,
das du in dem obersten kore wirst erkandt.
glúcksrade
owe summerzeit,
das dir nyemant hillffe geit!
was dir hasses und neidt
aber auff dem rugken leit,
ee der wintter seinen streit
mit dir so vollende, als sein will gein dir stat.
er ist dir gehaß,
er enwaiß nicht umb was.
selten er des ye vergas,
wenn er deinen stul besaß,
er enrucket yne fúrbas.
sein gewalt wol tausent elen fúr den deinen gat.
er hat in yn die landt
here zu schaden gesandt
alles sein gesind, das dich offenlich beraubet mit gewaltiglicher handt.
seine winde kalt
haben deinen grúnen walt
also iemerlich gestalt,
des die haide sere engalt,
da ir plume manigfalt
ist enterbett, des sie sich zu hoff wil beclagen.
plumen und auch laub
ist des reyffen ersten raub,
den er in die secke schob
er enspielt noch einklob.
des ist vil menig hercze tob,
das den winter muß an seinen freuden gar verczagn.
ys und anhangk
hatt den kleinen vogellein gesang
in den walden gar gestillet, das sie mússen sweigen disen wintter langk.
blumen und auch klee
und maniger wunnen me,
die verderbet uns der schnee.
dise sorg, die thut mir we,
das uns icht von im bestee.
sumer, deine hulden ob ir hauben sein gefarn.
uns ist laide geschehen,
des wir alle mússen iehen,
an der liechten sunnen spehen,
die wir dick trúbe sehen.
paid vinger und auch zehen
soll ein iglicher gein solichen veinden wol bewarn.
augen und auch proen,
des raisen winters schraw
sol man wol behúten, wann er ferbet einen iungen, das man wenet er sey graw.
was ich thumer clag
plumben und die liechten tag,
und an freuden nicht verczag
bej dem kumer, den ich trag,
mer denn ich nymant sag,
das ist gedinett, der ich vil gedinet han
und ymmer dienen will
uncz an meiner iar zill,
ir sei lúczell oder vil.
diesen rum ich nymant hil.
hab sie es ymmer fúr ein spil,
doch so will ich dienen ir auff guten wan.
leicht kumpt ein tag,
das ich ir also gedienen mag,
das mir von der guten wirt gelonett, das ich von ir fur freuden vollen sag.
aller mein geding
ist wol ein verlorn ding,
so sie zu mir spricht « sing,
ungemút von dir swing »,
so enlatt der gattelling
sie nicht horen meinen gesang. das latt euch wesen laitt.
er ist ir dick pej
und ist gehaissen wanndelsfrej.
wie der gauch getauft sey,
der gewissen pin ich frej.
seiner nachgepawern drej
die haben ungefraget mir gesaitt,
das er eberczan
in der tauff sej genant.
disen summer haben sie mich verdrungen, er und einer sein gehilff herprant.
dieselben zwen gepeten
sein daher von kunigsteten.
als ein lee an einer ketten
gend sie an dem tancz tretten
bej der lieben ungepeten.
was sie da mit ir gerúnent, das ist mein ungewyn.
das ist mir gethan
in der wester sunder wan,
das ich ungenade han
mer dann ein ander man
und das nicht vollenden kan.
in den ungenaden lauffent mein tag hin.
aber glúcksrad,
wenn soll ich mein statt
auff dir vinden, oder wenn sol ich meinen fuß seczen in der selden pfad?
in der selden pfad
ich noch laider nye getratt.
wa ich ye genaden pat,
do verdrang mich meiner stat
ein gepawer gogelsatt.
solicher flúschte han ich here gespilt wol dreissig iar,
meinenthalben verlorn
ich han schaden und zorn,
des ich leichter hett empórn,
der ist ymmer unverkorn,
dick han ich des gesworn.
an der lieben friderúnen hub es engelmair,
der ir den spiegel nam,
das dem gauch nicht geczam.
ich erwinde nymer, ich thun an einer seiner herczenkunigine sam.
das seiden risel
kinder, ir habt einen winter an der handt,
das die kleinen vogelein
gesanges muß verdrissen.
darumb faltet ewer feiertäglich gewandt,
legt es schön in einen schrein
und haisset euchs versliessen
und behalt es schon uncz in den maien.
niemant kan die plumen fúr gehaien,
jarlang trauren alle stolcze laien.
< wer sich aus der massen nach den plumen senet,>
sprach ein wolgetane maidt,
< der hat nicht sinne.
wes die man die frawen lang zeit hand gewenet,
da ist mir wunder von gesait,
das da haisset minne,
des will ich mich hewer unterwinden.
man sol mich in hohen freuden finden,
dasselb rat ich auch allen stolczen kinden.>
dieselbig rede ward der maid muter laid.
sie sprach:< tochter, alle man
soltu vermeiden,
was ob dir ein tumer von der minne sait,
der nicht wol zu der minne kan,
der will dich verschneiden,
wie er dein freunde an dir beswere,
zu allen zeiten ist er dir gevere.>
< múterlein, ja mút mich ewer mere.>
< tochter, und erget es dir als es mir engieng,
do ich was in deiner hait
und ein luczel tummer,
ein vil stolczer ritter kund mein gefieng,
der pracht mich in arbait
und in senden kumer.
so zuhant must mir da freud entweichen,
also erget es dir und amelreichen.>
< muter, auf die man will ich mich streichen.>
< der ritter und der knaben der han ich wol die wal,
der will ich mir einen welen,
der mir nicht enpflieg.
mein sinn, die ratend mir gein rubental,
man soll mir den schaden zelen,
ob ich misseziehe.>
< nun far hin gein rubental vil schnelle,
da magstu des hungers wol geswellen,
ja tausent teufel aus dir pellen!>
< solt ich darumb lassen meinen hohen mút,
das ir mir von den mannen sagt
so vil pöser mere.
so wurd ich an keinen freuden nimer frut.
wolt ich dorumb sein verczagt,
wie tume ich denn were.
davon last ir furpas ewer schelten.
ich will sein an freuden nicht engelten,
muter, der ewern lere der volg ich selten.>
ich gesah den winter nie seit mir ein weib
ir vil werdes grússen pot,
er wer mir ein summer.
des frewet sich das hercze mein und auch der leib,
wol dir, rosen rocz mundlein,
wende meinen kumer!
nun wil sie mich laider nicht engrússen,
herr got, da las sie hie gepússen,
leib und gut ist niemant denn der sússen.
ich sah einen plick, der in mein hercz gieng.
niemant sol mich fragen mer
von zwaien spilenden augen,
mir geschah nie so lieb oder so laide me.
mir was wol und dabei we,
das ist on laugen.
ich was fro, mein hercz das stund in stricken,
wann sie warf den slaier also dicken
uber ire lichte wenglein nach den plicken.
awe, das ich nicht ein seiden reislein pin,
das die wenglein decken soll
bei so rotem munde,
das wer mir an freuden gar ein vil guter gewinn.
wa wer ich so rechte wol?
nindert ich das fúnde,
wer ich do, ich wais wol, was ich tet,
und der windt ein wenig gein uns weet,
das sie mich hin neher ruken pete.
wer ich doch die gúrtel, den die lieb umb trúg,
da sie an dem tancz ging,
des enist nicht lang,
der was wol beslagen und was darczu klúg.
der die lieben umbefing
mit einem umbefang.
heia hei, und wer ich da der gere,
da das rinckel leit, was wolt ich mere?
naina nain, ja wurd ich leicht zu here.
wer ich aber ein decklach hermlein
einer seuberlichen magt
oder einer frawen,
als ein mantel, der da wär von palczingin,
den die frawen gern tragen,
wenn sie ritter schawent.
so begund man mich schon behalten,
unterweilen nahent zu in falten,
in den freuden wolt ich gern alten.
niemant mich haß, das ich von einem vogel sangk.
mir ward nie rechter kundt,
wie gern ich einer were.
solt ich siczen an der zarten kelen planck,
unter irm slaier brach der pundt
aller meiner swere.
so ess ich aus irer handt, das wer nicht wette.
wolt sie mein denn pflegen vor getrette,
vor lieb trúg sie mich nachtes an ir bette.
mich zimpt in meinem mut, ich wolt ein zeisel sein,
so trug mich mein fraw gemaidt
schön zu aller stunde.
so wer das die peste freude mein,
das mir trincken werden berait
aus irem roten mund,
so sehe ich durch die rote ir zenlein weis.
eines dinges, des wolt ich mich vleissen,
vor lieb wolt ich sie in ir zúnglein peissen.
engelmair, du solst ein grosser esel sein,
das du trúgest gein
der múle ungefúge.
solt ich dich treiben, so wer das die freude mein,
das ich dir den rucken dein
mit einem knúttel wol erslúg.
die tiefen wege, die perg auf nach der strassen.
eines dinges mustu dich massen,
dein zippeln zehen ubern anger lassen.
spiegel, den friderúne vornen an ir trait,
der mag dich versencken recht
zu der helle grundt.
solt ich wunschen, so wer er eins fladen prait,
das ine trúg giselbrecht
von eckes ruden mundt,
so wurden burger czene darein gepissen.
maisenpirg hett ims so wol verwissen,
wol tausent fladen haben die zwen zurissen.
ich sah einen slagen ein vil swinden pus,
das im rirn die zene sein
gar aus seinem munde,
das gilt ein slahen. erst so richt sich snabelruß,
sein kettene troien, die gab schein
gleich recht einem gúlle,
den múrmawn tratens uber den anger,
nasen, oren und hende der wurdens swanger,
mir was gar laid, das er nicht weret länger.
goller eisnen, lungen, leber und den kropf
sahe man reisen hin zu tal
nider auf die haide.
umb einen krancz von manger liechten rosen
ward ir sechsunddreissig erslagen.
mir enwer nicht laide,
ob ein hagel pleidstain durch sie gieng,
wie wenig es auf dem marchfeld verfing,
we der die törper alle sampt erhienge!
der glesen griffell
nun will der kleinen vogelein singen
und der wuniglichen plumen schein zergann.
wolt ein weib mir liebes ende bringen,
so wer mir als ich sie paid solt han,
der gnaden ich mich nye verczehe von kinde paine.
nu pitt ich die guten, das sie ir trew gein mir verayne,
meins herczen kunigin ich mayne.
nyemant sol gein frawen sich veriahen.
des ward ich wol innen: mir ward mein fraw gram.
der getrat ich einest also nahent,
das ich auß ir hende einen glesen griffell nam.
das ward ir gekauffet auß der krome, da stund es faile.
das ward mir verwissen seitt zu grossem unhaile,
da sie rayett mit den kinden auff dem saile.
on das mir die leut das fúr gut wagen,
sie hett mich gehúnet umb ir rotes glas.
sie begund mich in zorn fragen.
sie sprach:< lieber herr, wie daucht ich euch so plas,
das ir mir namt den griffell von unverdienten dingen?
des wil ich nymmer ewern troyerlais singen
und nach ewerm rayen nymer springen.>
< fraw, zu allen dingen gehort masse:
zúrnet so, das euch der zorn nicht missezeme.
mein steig gen in ewer strasse:
schafft, das man mir ein pfandt dorumb iht neme.>
sie sprach:< wa gesaht ir ye die frawen manne pfenden?>
ich getraw es sunst wol nach meinem willen vollenden.
nach dem grifflein da must ich pald senden.
ich gesahe nye iungens weib so lose,
die ir mynne den mannen kunde pas versagen
und ir werckes nymer nicht verposen.
hey, solt ich das hew mit ir hin hinter tragen,
als wir hievor in unser gemeliche taten!
vaste wir es mit den fussen zu dem zawn traten
mangen morgen frú und abent spaten.
sie ist an allen dingen wol zu preisen,
ia lebt in irem krais nyemant also wert.
ir gepende das sein klein reisen,
wolgenet hútlein trug sie dennoch vert.
wurdt sie mir, ich han mein leid mit freuden uberwunden.
ia wenn ich, alle die nu leben, ein pesser kindt nye funden,
ón das ir die fuesslein sein zerschrunden.
in welichem hauß ich dúr mawln weste,
da kóme ich mit meinem willen nymer hin.
es dúncket mich ein póse herren veste,
do der mangell zu allen zeiten wurst ein.
manger sagt den weiben vor von gut so grossen grúle.
nun far mit mir gein rubentall, da singet wol die ewle.
da ist die rede ein windt, der slag ein pewle.
der widerslag
diese trube tag,
darczu sendliche clag
han mir freud benumen
und meinen hohen mút.
warczu soll mein gesangk,
seit er nye so erplanck,
das yne het vernumen
ein schóne frawen gut,
der ich auff genad gedienet han here so lang
den sumer und den wintter ye mit meinem newen gesang.
nu verstett sie mirs allererste zu einem anefang. seitt sie nicht verstett,
das ir gút mich hett
aller sinne beheret,
da sundet sie sich an.
sie vil seligs weib,
ia verleus ich den leib,
wirt sie mir nicht beschert.
awe, das ich nicht kan
ir gesingen davon sie mir holdes herczen trúg.
ia bin ich in dem munde laider nyndert so gefúg,
pesser wer mir, das ich nymer newes lied geslúge. yener hab unhail,
der ist tumpflichen gail,
dem gepart er gleich.
ein schuh ist jm gemal,
damit er nider tratt
alles mein wismat.
alle viertaglich
swant er gein rubental,
oberthalb des dorffs staig er in den anger,
als mir zu tracz vast nach den plumen sprang er
und in seiner hohen weis wunneliedel sang er. einer der ist kal,
der gicht, zu rubental
woll er mir den tancz erweren
mit allen freunden sein.
das ist erkenpold
und der mayer mangolt
und darczu mit lúpffern
und auch mit eberwein
und ist der gailen gatteling ein vil michel trunne.
sie weichen von einander nicht, ist ir eins grosses kunne.
in allen muß also geschehen als ich jn hailes gúnne. mir schatt engelbolt
und der mayer mangolt
und auch jener durnchartt,
das vierd ist engellwandt.
das funft ist eberwein
und die zwen brúder sein,
das so tórsches nye nicht wartt,
als ichs erkennen kan,
die tanczen mit den maiden in dem gew vil frevenlichen.
sie wollen ab der strasse mit einem fuß nicht weichen.
solt ich ir ettlichem noch sein stelczen streichen! der ist mir gefehe,
das ich yne hewer geczehe
zorniglichen irer handt,
mein fraw auff meiner duld.
seht, das was im laid.
seinen freunden er das klaitt,
das ich ims hett erwendett
und wer - got! - mein schulde:
« wann er gieng vil nahent an irer seiten gedrungen,
er hat uns unterweilen ein lied zu tancz vor gesungen. »
wol verstund der torpper sich bej einer kleinen zungenn. der von rubental
prúfet thummelichen schall,
seiner ungeendten dro
der treibet er zu vil.
sam mir dúrinhart,
yne gerewet die fart.
widerdrot er mir da,
das er bestreichen will
mein stelczen, so muß er sich zorns von mir nyeten.
kaiser otto kund den widerslag nye verpieten,
kóme er here, das ich besehe, ob yne die swert bestritten. yener perchtram,
der mir meinen kes nám,
daran manger sich verschnaid,
die ich euch nennen will:
gosbrecht und lancz
und der tórschs mayer rancze,
sigher und adelschaid,
seufrid und wackerzill,
die verschniten paide sich an meinem kes.
ye nach dem schnitt ich wenn sich ettlicher sich verdréß,
ich habs dafúr, das ane helm ich kawm da genaß. wie soll ich dem thun?
mir slug vollrat mein hun,
das ich und mein liebs weib
den wintter kawm erneret.
das was ein henn gut
und gieng stett unbehút,
davon sie verlos den leib.
was er dafúr geswerett,
das glaub ich nicht, mir sait man dann, das es also wer.
ia legt sie grosse ayer vil und was von vaister swere.
wirt sie mir nicht vergolten, so clag ich dem rinczinger. das selb widerpott
muß noch erparmen got,
das er mir mein hun slug.
ir schuld was nicht gros.
sie ward nye beclagt
noch vor recht ubersagt.
was im des nit gnug,
das sie mein nicht genos?
slúg er mir mein hennen, so will ich sein swester stechen.
wie mócht ich meinen schaden ymer pas an im gerechen?
dorumb bedarff mir nyemant an mein ere sprechen.
die waibelrut
do der lieb sumer
urlaub genam,
do musten wir den tancz
auf dem anger gar verpflegen.
des bekam in kummer
der herr gunderam.
der must sein getecz
da lassen unterwegen.
doch ist er priczelmaister diesen winter.
ein oder gauch lebt in dem land nyndert,
sein rúmegasß kapft im alle zeit hinhinter. was er an den mayden
wunders begat,
ee das die fraw schelle
voellende sein gepot!
er ist vil unbeschaiden,
wann welche er bestat,
die muß von slegen helle
vermeiden gar den spott.
davon lassen all ir schmuczen mit dem munde,
das die thumen nye verpeissen kunden.
des hat ir hant von seiner maisterschaft dick empfunden. ymmer so man feyert,
so heben sie sich dar
mit einer sampnunge,
den ich wol schaden gan.
erkenbrecht der leyrett,
so sumret sigelmar.
ob yne da misselúnge,
das leg yn eben an.
das sich villeicht wol mag verreiden,
und wellent irs getelcze nicht vermeiden,
sich mugen vier an meiner waibelruten wol verschneiden. kom ich zu einem tancze,
da sie alle wern bej,
sich hub ein spill von henden
mit baiden ecken zu.
vil leicht viel ein schancz,
das vor mir legen drej.
ich hielt es on wenden,
verpút mirs einer fritt.
sig und selde hellffen mir gewynnen,
das die tórper alle mussen entrynnen.
nu ziehen auff und lassen irer gogelhait zurinnen. im hillffet nicht sein troyen
noch sein hubelhút,
es wirt im eingetrenckett,
das er zuckt den pall.
er ist ein torscher lay,
der vil sein túmer mut,
der wirt an im gekrenckett.
will er fur rubental
hin und here so vil gewandeliren,
er wirt wol zerflockett unter viern.
herr erckemprecht, was mag ich des, kumpt auch ein túmeliern. die weil ich dise clingen
umb mein seiten trag,
so darff mir durch mein sumer
ir keiner stechen nicht.
er muß vil weytte springen.
und kumpt er mir zu slag,
ich slah yn, das er tumer
beschauet nymmer tages liecht.
ich hilff im des leibes in den aschen
und slah im mit willen ein flaschen,
das im die húnd das hirn ab der erden naschen. sein wehe geng
die ferbent mich graw,
die er verwendiglichen
bej meiner frawen gatt.
treibt ers die lenge,
begriff ich yne da,
ia púß ich im den keychenn,
das er vil traurg statt.
er und ettlicher sein gesellenn,
den ich tanczent an irer handt ersnelle,
der sej gewiss, ich slah yne, das er offen stett ein elle. herr neithart hat gesungen,
das ich im gehássig pin
durch meines newen willen,
des new er beschalt.
lies er uns unbeczwungen!
das deucht mich ein guter syn,
und hútt er seiner grillenn,
der er da hat gewalt,
wann sein schelten mich an freuden leczet.
wirt die waibelruten mein geweczett,
ich trenn yn auff das man wol ein sessell yn yn seczett.
der grim
uns will aber zwingen
der winter hewer als ee,
der kleinen vogelein singen,
darczu den grunen klee.
owe, wie sol des werden rat?
schaut an die haide,
die sich mit grossem laid
ie zu gesellet hat!
hewer was der anger
in enczemannes pfleg,
solt er sein húten länger,
sich húben grosse slege,
wann er der zwaier nie vergas,
da diem und haime zarten
die plumen aus dem garten,
dorumb trug er ine has.
hetten sie ine erschnellet,
da er saz hailken bei,
sie hetten ine gefellet.
wie hais er aber sei,
fliehen er von ine began,
ir swerter warn new gesliffen,
und hettens ine begriffen,
sie hetten im laid getan.
diepolt gieng zu tracz
der maid wol an der hant,
dorumb stiez ine mecze,
das er sein wol empfand,
da er bei ir tanczen solt.
sie sprach:< secht hin zu dem affen!
der kan es also schaffen,
das im ist nimant holt.>
des erschamt sich grimme,
der was seins vaters knecht,
er schrai mit lauter stimme:
< secht hie zu hilleprecht!>
er sprach:< ewer neff ist wundt,
achtet ewer laster
und mút euch dester vaster!
wir rechens hie zustund.>
do hub sich ein plewen
mit swerten unter ine.
< der alt has will sich newen>,
sprach irmel. die lieff hin,
da sie gumpen und eppen fandt.
sie sprach:< helft meinem bruder!
und wer ir denn ein fuder,
sie fliehen allczuhant.>
wergant kom geloffen,
der trug sein joppen an,
der untergieng den haufen,
das es ward hingetan.
sich hub ein ungefuger schall:
hett er sie lassen hawen,
so mocht ich noch gepawen
den weg gein rubental.
der swingenfuß
o we winter, das dir sei vertailt,
deiner kunft engilt baide, walt und auch die haide,
von deiner kelten sein die kleinen vogelein geswigen.
winter, du hast alles das gemailet,
das den liechten summer stund in liechter augelwaide,
von deinen schulden han ich meiner freude mich verczigen,
tume leut wollent, das ich ine zu freude singe:
meins gesanges wendet mich vil mang ungelinge.
ich han lang aus eines toren mundt
meiner hochgelobten frawen zu eren here gesungen
und doch meins lons niemant geczaigen kan.
ich han rechter freuden nicht von grunde,
mir ist mit meinem dienst an dem lon misslungen,
o we, das ich so lang an einen stul geharpft han!
ja han ich nicht trost, das mich ir lon von sorgen pring:
meins gesanges wendet mich vil manges ungeling.
sie ist gein den fremden worden gútig
und ist mit gepere gein irn kunden worden also geswinde.
da verleuset sie vil mangen guten freundt mit,
den paiden ist sie úbermútig.
das ich so wunderliche frawen nit enfinde!
sie hat unterweilen mangen wunderlichen sitten,
ich han sorig, das mich noch ein loser da verdring:
meins gesanges wendet mich vil manig ungelinge.
sie ist mir on mein schuld gar derbolgen.
das han ich gemercket, wenn ichs umb ir minne flehe,
so hat sie pere, sam als sie mich nimmer gewere,
sie will mir nicht meiner lere volgen.
etwa so spricht sie zu mir in einer wehe,
sie nem imer wunder, wes ich tumer an sie gere,
ja sing ich ir noch nit, das in ir oren erckling:
meins gesanges wendet mich vil manges ungelinge.
dicz landt ist mer wenn halbs lere
von einer hand lúten, die mir sere sind entwachsen,
was mir laides ie geschah, des warn sie gemait.
weilent hiessen sie die spranczeler,
nu gen sie zu hof, sam sie burtig sein von sachsen,
mit irm kurczen har, darczu sind ir gúrtel brait,
das die handt erkrumme, die in ir gerúste schneid,
umb ir hofenlich gewandt ich sie vil dick neide.
zwuschen pusemperg und gaggenpfeile,
do wais ich gailer dorper drei in einem engen krais,
da zu lubendorf ist einer, haisset gúndelwein.
dennocht sein ir drei in einer meil,
urlug und ubelwetter, wie der vierd haisse,
des enwais ich recht nicht, ob sie genefe sein,
die gen mit einander auf der strasse alle vier,
was sie fúren faile, das verkaufen sie schier.
urlug der ist gar ein achselwiter,
der tregt umb sein seiten gar ein lange waibelruten,
da hat er in einem jar wol vier mit erslagen.
kome er zu hof, ja wurd er leicht ein ritter,
so getar er sein an dem herczen laider nicht gemúten,
und ist in dem willen doch, das er es wol begagen.
er ist unter gattelingen gar ein ellenfechte,
mit seiner fur zem er einem herrn wol zu knecht.
dise vier und etlich ir gesellen,
die gen in die stuben tanczen zu den jungen weiben
und tailen mit in iren miniglichen grus.
nun wol here, wer mit uns tanczen wölle,
helfet alle, das wir disen winter hin vertreiben.
dicz hofetenczel ist gehaissen< swingenfús>,
das procht uns ein hoflicher ritter here vom reine
und nimpt nicht ende uncz nach der sunnen schein.
die plasen
winter deine mail
die verderben uns den walt,
die plumen und die haide alsam.
sumer, dein gesinde das ist alles freuden los.
manig hercz gail
hat zu trauen sich gestalt,
den allen freud gar wol geczam.
wie zympt einem weib, die ich fur alle weib erkos,
und das sie nye
mir verfieng
meinen gsanck zu gut,
den ich ir ye mit trewen williglichen sang.
und ste noch heut in meiner hútte,
das sie an meiner stéte nyndert findet argen wanck.
sol mein stetigkait
und der lang dinst mein
erwerben nicht wann ir versagen,
so muß mich von schulden rewen, das ich sein ye began.
doch ist mir besait,
das die stete kunnen sein,
das sie gluck woll beiagen.
frew seld, auff deinen trost ich noch die guten man,
das sie irn neid
und irn streitt
gein jrn freunden lasse.
tut sie das, so wirt villeicht das ende gutt.
sie schaff irer ungnaden noch ein masse.
owe das ymer weib an guten freunden missethutt!
liebe mir geschah.
wer die lieb also belieben!
ich kam do ich vil rosen fand.
auß den prach ich eine, die da schier ward verlorn.
laid und ungemach
han mir laid und freuden vil vertriben.
ich sag euch, was mir ward bekannt:
do ich sie brach, mir tett vil laid ungeslachter dorn.
darumb ich wil
hewer vil
weißlich rosen prechen,
uncz ich besehe welches der rechten eine sej.
semlich rosen sind, die kunnen stechen,
gewisse rosen sein aller wandellung frej.
in den freuden mein
pin ich laides uberladen.
nu horet, freúnde, mein clag,
rates und auch lere bedorft ich nye so woll.
eppe und engelbein
thun mir ungedienten schaden,
das eltet mich ee meiner tag,
nyemant wene des, das ichs mit gutem willen doll.
diese iar
sunderwar
wurbens umb ir mynne,
die mir hewt und ymer ist fúr alle weib.
fraw, meins herczen kúniginne:
du solt nymer man getrósten, núr mein aynigen leib.
deiner oren thúr
muß yne versperret sein,
das ymer icht von yne verneme,
die mein wider dich gedencken anders dann woll.
las die rede fúr,
mein liebe herczefrawe mein,
die dir zu oren nicht enzeme.
gutes rates freund dem seinen raten soll.
adelbrecht,
engelbrecht,
die zwen tanczellere,
die farent deinen eren nach, fraw, den versag!
das sind nú die maisten mynne swere,
der ich teglich manig in meinem herczen trag.
secht here an mein har,
das ist graw recht als ein eyß,
und greiset mir, des ist nicht ratt,
seit mir von gattelling nye wann laid geschah.
das ist engelmair,
von des schulden pin ich greis,
der heut noch die schulde hatt,
das er friderún den spiegel von der seyten brach.
ymmer seit
von der zeit
ward ich nymmer mere,
oder ich het albegen ein newes herczenlaidt.
und bin doch fro in grossem meinem sere
von der guten, die mir lieb in dem herczen traitt.
von der elb uncz an den rein,
von der thunaw an das pfad,
die land die sein mir alle kundt,
do wais ich nyndert also weisen hauß - dorff - man
als in dem kraislein
zu osterrich in einer statt,
da ist manger vil newer fúndt.
secht, den prúfet mir einer, der mir selten gutes gan.
wanckelpold,
selten hold
wirt er mir mit trewen,
er ist scharmaister in dem lungental.
er óder gauch, es mag yne wol gerewen,
kumpt er mir zu rom, ich durchel im die hirnschaln.
auß dem lugental
einer mit gewalt fert,
des mut ist herter denn ein flins.
sein trew haben widerhacken als ein ger.
er fert uberal,
awe, das ims yemant wert,
er furchtet nyemant umb ein lins.
mocht er mich zu schaden pringen, fraw, das tett er.
lachet an
er den man
und schneit yn mit der zungen.
we das mir in sein muter ye zu laid trug,
er hat mich von lieber stat verdrungen,
ich han von seinen schulden nyndert ein genden pflug.
ich sah zu tancz gan
mangen hausen gattelling
vor einer maid, die was werd.
da hub sich ein tancz von einer plasen, hórt ich wol.
sie kamen auff den plan,
zuhant do machtens einen rinck,
do mißkerten sie die swert,
einer hin, der ander here, als ich euch sagen soll.
der jung rancz
durch den tancz
gieng vermessiglichen,
koczell hiez der spilman, dem rufft er dar:
< ir streicht auf die rechten hoffstreichen.>
er slug die plasen durch den ringk, das sie vil laut erkar.
lat euch beschaiden pas,
wie der tancz ein ende nam
und wie die plas ward zuslagen:
sie begunden alle greiffen hinter sich
umb den selben has,
vil schier so kam ein biderb man,
der hett ein rútell ee getragen.
er sprach:< wer den streit erhebt, der missemachet mich.>
schier kom
engelram
mit auferpotem swert.
er sprach:< nu streicht auff pald ein rechten hofftancz!
sich hebt hie, des ye mein hercz begert.
es wirt das hie entrennett, das daheymen wer beliben gancz.>
der scharen waren zwo.
ir iglicher seinen freundt
bat, das er im gestúnd bej.
do ward vil manig schaid lere, die ee vol eysen was.
secht, des ward ich fró.
do luffen durch des mayers púndt
heuser gatteling drej.
die stunden zu fraw, man und wolten rúten gras.
ubelher
kom zu wer
mit seinem kippffelleysen.
er sprach:< wes ir wólt, des spil ich euch nú mit.
man muß mich heut gein zwólff kúnnen preisen.>
zuhant verkert er seinen gang nach spehem hofesitten.
do sprach enczeman:
< warumb gefiel euch nicht der tancz?
nu was es doch ein newer tray,
yn hett ewers vaters weib wol mit eren getreten.>
sie lúffen einander an,
tragenher und auch der rancz.
zuhay, wie laut fraw mecz schray:
< wa sein nu die weisen all, das sie es untertretten?>
durch den pack
ward ein slag
dem kúnen ubelherren,
das man seiner zene siben fallen sahe,
wie er núr zwolfer wolt weren.
des hat einhalb seines mundes wenig nusß gemach.
do kom des dorffes schar
mit vil menger fremden werr:
zúberstangen, spies und gabel,
zieter auß dem pflug und laytern von der stubenwandt.
do sah engelmair,
das sein vetter ubelher
was ser gegrússet durch den schnabell.
er sprach:< wer hat dir den schorpf verhawen uncz auf den zan?
zwar ich soll
gelten wol
diese grosse schmáhe.>
er gieng limend als ein wilds eberswein.
< wa ist er nu? das ich in núr ersáhe!
ich traw des meinem swert, es schrott die hirngupffen sein.>
vill schier da kom gegangen
der weis mayer mangolt,
er trug vor im ein halbe túr,
und ein mistkorpp hett er geriemet vast an sich.
er sprach:< ir sult es lan,
engelmair und wilbolt.>
dick pot er den schirm fúr.
ersprach:< wer nu slecht, dem gib ich einen messerstich.>
secht, der schied
torisch diett,
das sie nicht mer slugen,
es wer anders da ein schedel gethan.
doch sah ich zwen, die sie von dannen trugen,
die musten zehen wochen doch ir spacziern lan.
der maier wid
gefellet ist die lind,
sam ist die haide und auch der waldt.
winter, dein wind
sein außer massen kalt.
dein gewalt
schier verswind,
das die lerich aber finde
ir susse stim manigfalt!
es kúlet an der leiten,
darumb súll wir nicht verczagen.
pitt wir den maier weiten,
das er uns bei im vertragen,
der liechten tag
soll wir mit freuden piten
bei elsen und bei gúten:
die wollen walbenreichen klagen.
ein törscher torper frech,
der will uns hewer widersagen.
der hat aus einem sech
wol vierundzwainczig plech geslagen.
die wil tragen
gösel von dem lech,
das in niemant stech
durch sein zuchtlosen kragen.
darczu hat maier weit
ein troien gut an sich gelait,
darinnen er zu aller zeit
bei allen freuden ist gemait
und ist berait
zu krieg und auch zu streit,
mit lauter stim er schreit
auch< jo!> vor adelhait.
gumprecht und goß
und der jung adelrancz,
in mangem hohem dos
haben sie den ersten tancz.
darczu kumpt rancz
und fridehere der gros
und hans sein spiesgenoß
haben da vil uppiglichen swancz.
summer gut,
dich will der arg wintter uberwinden:
davon falben alle plut.
we, was tut
der reiff laides an den kinden,
die da warn hochgemút,
die da hewr frólich sungen,
tanczten und auch sprúngen,
do die plumlein auf drungen.
do ich ersahe,
das das laub sich loste von den tolden,
wie laid mir zu mut was,
und ich sprach:
< mein herr wintter, das ir derren wólle!>
plumen und das grún gras
da verswand den kinden,
freud bej den linden,
die kúnd man nye finden.
prittellspill
spillen in der stuben junge leut,
die noch unverdrossen sind.
frawen vil
wollent das sie mein herr trautwein traut.
darczu wolgemute kindt,
zwir zehen und newn
sind ir da ich da zewn
und ich die grisen braune.
diesen zawn
mach ich auf dieser fart und kom geflechten
fúr der mynne wurczelgart.
friderún
nam ir friderichen, demút diemen,
sam tu merbot merogart,
hilt hildebolten,
adel adeloten,
herepuck herolten.
ell nam
ir adelhaiten, bercht nam perchtolden,
sam tu wernlin wernher,
wol geczám
gottellint dem hubschen gotelbolten,
sam thu hailbachen haibger,
irmel irmelstainen,
gútell wolt auch einen,
der erwind ich keinen.
das ist ir zorn.
welle sie, so nám ir gabelmannen.
das wer mir meiner frawen geppen lait.
es ist verlorn,
was man ir zu fridel peutet dannen,
die da pflegen der gogelhait.
zurnet nicht, fraw gewt!
wie schier ich das gepeute,
das euch herr mertel treut.
< merthlein
der soll trauten mein frawen markisen.>
< nain, sie hat yn uberhugt,
das last sein>,
sprach die mwme,< not pricht eysen.
sie mag nicht des ir da múgt.>
er kumpt mir ins gehirne,
das ich mein zawn verdúrn.
dennoch melt mein kúrne.
das guldein hún
< sing, ein guldein hun, ich gib dir waicze>
- schier so
wurd ich fro -,
sprach sie, nach den hulden ich da singe.
also freut den toren gut verhaissen
durch das iar.
wurd es war,
so gestund nye mannes mut so ringe
als mir hewer auch der mynn were.
wolt sie durch ir seligkait
mein laidt
wenden? ia ist da mein kummer klagepér.
losa, ich hór in der stuben tanczen.
junge man,
hebt euch dan.
do ist der dorffweib ein michel drumme.
von den hebt sich ein ridewanczen.
zwen geigen,
so sie sweigen
das' ir gailer gattelling wunne,
als die vordern tenczel den geswigen,
so solt ir alle sein gepeten,
das wir tretten
ein hoffenlichs tenczell nach der geigen.
gosprecht, willdebolt, gumprecht und eppe,
wilbrecht
und mayers knecht,
wernbolt und auch der jung rúcze,
megenpolt und auch des mayers sun, der reppe,
irinhart,
sigehart,
giselher und fridenger und úcze,
der ist ein vil thumer halingere.
er get schreyen durch das iar
- nemet war! -
und ist doch den maiden gar unmére.
rawmet auß die schemell und die stúll,
haist die schragen
außhin tragen!
heut súll wir tanczens werden múder.
latt die stuben offen, so ist uns kule,
das der windt
an die kindt
sanft wehe durch die úbermúder.
da wirt wol zickett gesungen.
durch die venster gieng der halm.
adelhalm
tanczet nit wann zwuschen zwayen jungen.
wer gesahe ye pawern so gemaiten
als er ist?
das wais crist,
er ist der vorderst an seiner stoyen.
ein newen fessell zwayer hende prait
hat sein swert.
also wert
zympt er sich in seiner spehen tróyen.
die ist wol von zwaj und sibiczig stúcken,
die ermel gen im auff die hant.
sein gewant
sol man an einem óden kragen suchen.
torpellich ist alles sein gerúste,
das er trait.
mir ist gesaitt,
er werb umb engelmaiers tochter an enden.
gewerb ertail ich im zu flúste.
sie ist ein weib,
das ir leib
zem wol zu trauten einem grafen.
den gewerb las er im taugen
und(...) er anderthalben hin.
den gewyn
trúg er wol zu mayncz in seinen augen.
im ward sein troye nye so woll zuhawen
noch sein kel
also hele,
er mócht sie wol mit gemach lassen.
disen wintter hat er si gekawen
fúr schónes brott.
schamrott
ward sie, da wir bey einander sassen.
wúrdt sie mir, der ich da gern dien,
gutes gib ich ir die wal,
rubental
fur aigen gar, das ist mein hohe siene.
der wild tor
plumen und das grúne gras
baid sind verswunden,
nú piere uns die linden fúr die sunnen nyndert schatt.
ee da sie gelaubet was,
hett man do funden
manger hand freuden: da get hin nu nyndert pfadt.
recht alda
wir da fro
bey einander warn,
es hett die freud ein end, die zeit begund swáren.
des trauret manigs hercz, des gemút stund vil hóhe. rosen ligt die haide vil plos
von der reiffen zwang,
die vogelein in dem wald haben nyndert obedach.
wintter dein unsánfter klos
der zwinget sie zu lang,
von dir und einem weib leid ich laid und ungemach.
der ich gar
meine iar
han gedienet lang
mit williglichen trewen, etwann mit gesang,
das ist mir nicht gelonett noch wie klein ist umb ein har. man soll willetor synn
aller guter weib
und alle ir wille hengen, wer ir huld wil haben,
das ist der glaub mein,
wie mir doch mein scheib
zu wúnsch nye gelieff. ich wen, ich werd also begraben,
das ir mut
mir zu gut
selten sich verkere.
diese schuld leit auff watten und auff jene ottegere,
die lachent baide, das sie mir so taubes or tut. dienst on seligkait
nyemant kan vollenden,
die han ich wol versuchet, krancker lon ist mir bescheret.
mein verlorn arbait
will mich offt pfenden
an freuden, ungelúcke manger selden mich behert.
lieber wan,
den ich han,
der hat mich betórett.
ich wais wol, das die gut meins gesanges nit enhóret,
ich thumer ich solt furan mein singen lan. owe senen und auch clag,
was ir freuden krenckett!
in ewern ungenaden pin ich lang here gewesen.
meiner pesten freuden tag
haben mir gewencket
und eines weibes trost: wie kúnd ich freudenlos genesen?
ich verczag,
das mein clag
nicht ir hercz entslewssett,
und das wate sein rúme, das pólczell zu ir scheusset.
sie hupffen uncz ich sie zu jungste auß irm dinst iag. wer versmáhet mein gedanck
und in spóte lachet,
so doch singen und auch reymen het ungleichen don,
do er in iren oren klang,
do was ich nicht geswachett.
nu ist es mir zweifell und ungewisser lon.
mynne riet,
das ich lied
gern von ir súnge.
das ist geschehen auff den wan, das mir von ir gelunge.
das hat verworren nu ein ungefúge dórperdiett. rumen gieng er gar gleich
hewer bei dem tancze,
er nam im, da die schóne saß, vil mengen umbeschwaif,
freyer freuden was er reich
under seinem krancz.
do musten drej vor jm geigen, und der vierd pfaiff.
erckenfried
alles mit
vaste an seinem diech,
er wúnschet, das er mir an ir das helmel vor gecziehe.
er hat den fuß verlencket hewr an einem gailen tritt.
der schlitt
kindt, beraitet euch der schlitten auff das eys
gein dem laiden winter kalt.
der hat uns wunniglichen blumen vil benumen.
des sind menger grunen linden ir tolden gris,
unbesungen ist der walt.
das ist alles von des reiffen ungenaden komen.
mugt ir schawen wie er hatt die haid erczogen?
die ist von seinen schulden fall.
davon singt die nachtigal,
alda hin geflogenn.
wol bedorfft ich meiner freund rate
umb ein ding, als ich euch sag,
das sie rieten, wa die kindt ir solten pflegen.
megenbart ein weite stuben hatt.
ob es euch allen wol behag,
da sullen wir den gofellancz feyertags legen.
es ist seiner tochter wille, kumen wir dar.
ir sult es all einander sagen:
einen tancz all umb den kragen
brúft uns engelmair.
der nach kunigunden ge, des wartt einan:
der was ye nach tanczen we.
es wirt uns verwissen, ist das man ir nit ensaitt.
gisel, gieng nach iútten hin und sag yn zwain,
bitt das ellen mit im gee.
es ist zwuschen mir und in an ein gancze sicherhait.
und vergiss auch du nicht hedewigen da,
pit sie alle mit dir gan.
einen sitt den sullens han,
das pintten auf die pra.
ich ratt allen guten weiben úberall,
die der masse wollen sein,
das sie wolgemuten mannen holdes hercz tragen.
rucken es vor hoche, hinten zu tal,
decken pas das negelein.
warczu soll ein deck on ein goller umb den kragen?
weib sein sicher umb das haupt ye gewesen,
das yn nyemant das zubrech.
was yn anderßwo geschehe,
des sind sie wol genesen.
fridelieb bej gottelinde wolte gan,
des hett engelmair gedacht.
wolt sein euch nicht verdriessen, ich sagt das ende gar.
eberhart der must es unterstan,
der ward zu der sunnen pracht.
anders wern in ir hende gefallen in das har.
zwayen vil oden ganczen giengen sie geleich
gein einander allen tag.
der des vorsingens pflag,
das was friderich
eppe zeuhet goppenn gumppen ab der hant,
des halff im sein trischellstab.
das geschied mit seiner rútell mayer múgdelgere.
das was alles umb ein ay, das ruprecht fand
- ia wenn ims der teufell gandt -,
da mit droet er jm zu werffenn alles yennent here.
eppe der was paid zornig und auch kal,
uppiglichen(...) da sprach er< tracz>.
ruprecht warff ims an den glacz,
das er ran zu tall.
hie bevor da stund mir so schone mein har,
umb und umb gieng der span.
des vergas ich seitt man mich ein hauß besorgen hies,
salcz und korn kauff ich baid durch das iar.
we, was hett ich im gethan,
der mich ye so tumer erst in disen kumer sties?
mein schuld was doch klein wider yne.
doch mein fluch sind nicht smal,
wenn ich da zu rubentall
unberaten pin. der mäher neid
nun ist die lieb sumerzeit
gar verwandlet,
und traurent kleine vogelein
gein dem winter langk.
die mir oft senen geit,
nach der ist mir not.
ich geleg mich nach dem willen mein,
súnst ist mein freud kranck,
des ich guten willen han,
das sie mir den streit
doch zu jungste muß lon,
der mir an dem herczen leit:
ich sung hohes lob wann der mäher neidt.
sumlich nemen war,
wie sie main mich,
und ir liecht augen schein
mich gefarbe rot.
plickens uber achsel dar,
we, sie snúdent sich,
das sie noch verfluchet mussen sein
hinfúr an irn todt!
secht, mich hasset amelbrecht
und willehart.
vert krömer denn slecht
ist sein har uncz an die swart,
es was so hofepäre nicht sein vater megenwart.
liebe fraw, bis gemant,
das nie man ein weib
on valsch mit trewen lieber wart
denn du mir pist.
ich han baide an dich gewandt,
hercz und auch den leib.
und ertobt sich des willehart,
der mein veindt ist,
doch ich dich zu lieb han
und zu traut erkorn.
sein betrogenlicher wan,
der ist umbsunst verlorn,
ich han dir, holdt, sicherhait.
ja herr, wie ist in geslacht
solich gogelhait?
sie hetten doch der freud nicht,
davon es ir erb sei.
sie sein in vil hoher acht
uppiglichen gemait.
we, was leidens mir von in geschicht!
mir ist ein sorig bei,
das sie fremden mir ein weib,
der mein hercz gert.
ir vil miniglicher leib
ist manges lobes wert,
ich pin der guten hewer lúczel lieber dann vert.
der mir laid von ersten pot,
das ist engelmair,
der uns friderún irn spigel nam,
der ist noch unverclagt.
immer so leid ich not
von im alle jar,
das mir tunt newe taten sam,
nu pin ich verczagt.
we, das(...) in vertailt sei,
liessens one haß!
ich bin irer gnaden frei,
der ich selten ie vergas:
verczeihet mich die lieb, was iemant dester pas?
des tet hewer willebrecht
an der guten laidt,
das ich laider must sehen an
seinen schnoden schimpf.
was er zwispelt und geslecht
und ir vorgesait,
doch vermenck die gut wolgetan
ims fúr unglimpf.
gar hart sie entschnútt,
von im sie sich brach.
er sprach:< neffe von bernrútt,
disen schmehen ungemach
prúft mir zu haß adeltier von toczempach.>
< darumb slah ich im nach dem hals>,
sprach der jung per,
< mit ir zwaier vil starcker troschen sechs>,
und der jung schmid,
liefent bekennt und auch schalchs,
waistu, wa ir waffen were:
stal und auch pechs
nach der gauch sitten.
da stund gump und adeltier
gein in auf der wag:
< secht, die gen zu schaden mir!
wa nu freundt und auch mag?
wer ein fuß entweich, der sei hinfúr ein zag.>
secht, do zugten sie die swert
pis des maiers wandt.
do ward meinem widerwech ein slag
durch den rússel tief,
das er alle viere aufkeret.
do schriet eberczan
den von pernreuten durch den nack.
gumpe laut rief:
< wa nu dremel, stangen, spies,
laitern, hacken here!
wellen wir(...) disen fies,
er gemut uns nimermer.>
do verlos sechsthalben vinger trahenger.
der hauf durch einander gieng,
das volk alles nach,
von der linden in dem dorf hinab.
do ich das versan,
die vil guten ich gefieng,
das es niemant sahe,
meinen freunden ich sie bald gab
mit mir furen dan.
willenbrecht erslagen wardt.
von dannen ich mich stal:
wol mich diser lieben fart!
neún gelagen auf dem wal,
ich fúrt die schonen elsemúten hin gein rubental.
der hanffswing
owe, lieber sumer, deiner liechten tag lange,
wie die sind verkeret an ir scheine!
die trubendt und auch nement an irer sússen wetter ab.
gar geswigen sein die vogelein mit irm gesange.
so ist das die maiste sorig mein,
das mir mein langer dinst kurczen lon erborben hab.
ich enkund ir laider nye gesprechen noch gesingen,
das die wolgethanen zimpt lones wert.
lon, ein kúnigin! ich bin der lones gert.
schonest aller weib, ich han auff lieben wann gedingen.
hat aber yemant laid, das meinem laid sej geleiche,
mocht mir der seinen rot erpieten!
das ist war, guter lere bedorfft nymant bas.
ich gesprech gern meine freundt sampentlich,
das sie mir zu solichen nóten rieten.
mich vehent ane schuld, der ich selten ye vergaß.
es ist wunder, das ymmer ein weill fro beleib,
seitt das mich die gut in ungenaden hatt.
ón das mich mein trew und auch mein state enlat,
ich gesunge nymmer newes lied von keinem weibe.
mitt dem lied lat mich euch die rede unterschaiden.
lat euch mer kúnden meiner swáre:
die thúmen tórper thun mir nicht wann alle laidigkait.
wa ich far, so kan ich in die guten nicht erlaiden.
westen sie, wie sanft ich ir enpere,
sie búrben anderthalben. giselhere und augelreich,
die haben disen sumer here getanczet an irer hende,
allenthalben do man ye der freuden pflag.
hinan fur gewynn ich nymer lieben tag,
uncz ich disen kumer nach meinem willen vollende.
mir geschah bej meiner zeit nye ungeluckes mere
denn ich han von einem gattelinge.
der ist also getauffet, das yn nyemant nennen soll.
der ist auff der strassen baide tráczig und auch here.
sein langes swert sam ein hanffswinge,
das tregt er alles umbe, dem ist sein gehelcz hol.
da sein lócher ein gemacht zu einer zinzelwáhe,
oben in knoppffe ligt ein spiegelglas,
dem gleich als der friderúnen was.
da pat er die guten, das sie sich darjnnen ersehe.
nun enwolt die gut nye in seinen spiegel gelugen.
das versagt sie im in einer schmáh.
sie sprach verwendiglichen:< es ist ungethan.>
sie sprach:< ich enkenn euch nicht so hubschen noch so klugen.
ee es euch zu lieb von mir geschehe,
ee wolt ich verliezen nicht wann alles das ich han.>
sie sprach:< ich han noch daheymen vil guter spiegell drej,
der ist mir iglicher lieber denn der.>
schier sprach er:< fraw, secht aber dahere.>
also múte sie der gauch in seiner gumppenay. der volmón
nvn sag an sumer wa wiltu den winter hin fliehen?
geruchestu sein gern, laiste ich dir geselschafft.
ich wil mich von meinem úppiglichem gesang ziehen.
mein widerwáhen mit dem teúffell sind behafft.
die lassen mir an meinem lieb nit gelingen,
das ist ein schad bej der scham.
gesellolt vnd engelwan,
die laident mir das singen.
dieselben zwen gehelent mir nach engelmairn,
der gewaltiglichen friderúnen jrn spiegel nam.
tráczig vnd auch hónigk sind an allen gepern
dieselben zwen torper, giselolt vnd engelram.
des volhillffen erkenfritt vnd úczeman der raid,
vier dringent mich hin dan.
gewynnest ainen túmen wan
gein yne, das wer mir laid.
sumer, ich verclag nymmer des mayen zir,
da vns diser kalter winter von gedrungen hat.
mich verdringen gailer spanczelirer vier
von der wolgetanen, die mich singes nicht enlat.
doch will ich ir gern singen, wenn mir die gute lon,
lon als ir gnad sein.
fraw, thu mir hillffe schein
vor meiner tage none.
mein tag lauffen von der hóhe pis an die naige.
fraw, trost mich die weil ich auff der hohe stee!
ob ich dir mit rechter stete herczetrew erczaig,
so schaff das ir poser will an mir nicht ergee.
mein swere sind von deinen schulden manigfalt.
der schaff ein ende, seligs weib,
ee das mein tummer leib
in sendes sorgen alte.
ye lenger vnd ye lieber ist mir die wolgethan,
ye laider vnd auch laider das pin ich ir, das ist mir laidt.
pin ich fro, das kumpt von einem herczenlieben wan,
seit sie mir gnade vnd alles gut widersaitt.
trostes vnd auch genaden will ich nymer werden an,
trosts ich da noch nye vergaß,
so die schóne vor mir saß
recht alls ein voller mone.
die zinzlot pfait
mich mút, das die winde kalt
mit gewallt manigfalt
haben verderbet den walt
und des wintters zwingen.
des clag ich den grúnen klee,
jarlang me das der schne
tut den vogelein we,
das sie nicht mer singen.
ich clag, das des mayen plut
muß so gar verswinden,
das den jungen sanft tút.
bej der grúnen linden,
dar ich mayen was gegan
- reichen wan ich des han -,
do fand ich die guten stan
bej den jungen kinden.
die rayn, die gut ist also gar
in irer schar schón gefar,
bald hub ich mich aldar
durch ir weiplich gúte.
sie hett geschurczet ir gewandt
mit der handt, das ein landt
von ir schón wurd bekant.
got sie wol behúte!
liebes hercz, du solt leben
schón in meinem leib.
sie kan dir wol freuden geben,
sendes laid vertreiben.
von irer zinzelochen prust
kumpt gelust so und sunst,
das du freud haben must
von dem raynen weib.
ein gútige fraw wolgethan,
die soll han iren man
zu aller zeit in eren han
und hút an allen órten.
ist sie denn also gemút,
das sie tut alles gut
und ir ere hat behut,
sie get zu der wunne porten,
die da gein ir offenn stan,
in so reicher wende.
wol ir, die die keusche hatt
mit der weissen hende!
wol ir, die die keuschen klaitt
also prait angelait!
der ist eren vil berait
ymmer mer ón ende.
der fudtnoll
owe liebe sumerzeit,
owe plumen und auch klee,
owe manger wúne, der wir on mussen sein!
unnser freuden widerstreitt,
das ist reiff und kalter snee,
das gibt also rosen rot gar ungleichen schein.
also ist ungleich
mein und amelungen swáre.
meins ungelingen frewt er sich und amelreich.
meins schaden sind sie baide vleissig und gevére,
er und eberolff, ein ungestymer wútrich. eberollff und amelung,
adelreich und udelhartt,
die haben wider mich geprúfet ein sicherhait.
manig ódenlicher sprung
da von yn gesprungen wartt,
da sie sich vermassen, sie getáten mir ein laid.
still und offenbar
haben sie den ruff gewáret.
ich gewúnsch ir nymer keinem, das er wolgefar.
unter ir vieren hat mir einer meinen mut besweret,
das er mir nye so trube ward von euch, herr engelmair. mein freund, ir get hindan,
gebt mir ewern weisen ratt,
wie ich zu meinen eren an disen dingen múg komen.
aller trewen ich euch man,
das ir mir nu bey gestat.
mir ist mein freud und meiner augen wunne gar benumen.
ja bin ich verczagt
baid herczen und auch mútes.
wer ich durch den willen sein dinste widersaitt,
dem gestan ich ymmer bej des leib und gutes
die wil mir der stegraiff alhie zu hoffe weitt. west ich, wem ich solt klagen
meinen grossen ungemach,
den ich von yne leid und lang here geliten han!
was mir noch bej meinen tagen
laides ye von yn geschah,
das ist ein windt wann das mir nú der ein hat gethan.
owe, das ich nú
mein selbs laster soll rúgen!
mainer augen wúnde graiff er an den fúdenoll.
er thumer gauch, des mocht doch kaiser friderich genúgen.
so póser schympff gefellet guten weibern nymer woll. herr neithart, senftett ewer laid,
es ist zu gut woll ergangen,
seitt sein handt nicht weitter kam den auf den fúdelnol.
ewer laster wer zu brait,
hett er sich recht verstanden,
das sein finger werd gesnellett da man schimpffen soll.
ewer herczenlaid,
das soll wir zu gut schaiden.
ewer schad und ewer laster wer ein tail zu braitt,
wer es also ergangen, als er gedacht, er wilder haiden.
ja was sein zeitt, das sie die funsst so hohe gein im raitt. eya, wie was er ye so pald,
das ers torst muten an,
das er der myniglichen an ir kunderlein graiff?
nymer muss er werden alt,
das er also schimpffen kan.
darumb sie ein wid des seinen hauptes stegraiff!
wann ich nye gesache
schympff so ungern,
das er der seuberlichen ir klaider auff ein heúffell brach.
da mocht er seines ungenemen schympffes nit empern,
wann mir an der myniglichen nye so laid geschahe. es ist frawen ee geschehen
an irn willen sunder danck,
das der lieben wolgetanen da von jm geschah.
hett aber sie den griff ersehen,
sie ward des leibes ny so kranck,
oder er hett sein puß empfangen, des sie seider veriah.
schneller denn ein polcz
was sein lieb zu laid ergangen.
ymmer mer do was dem torpper sein gemút so stolcz.
doch kund er an der guten seins willen nicht erlangen.
dicz ungefúg richt uns baiden der von knúttelholcz!
die gewpfhann
owe winter, was du bringst
truber tag, und wie du es alles zwingest,
das den sumer in freuden was!
du hast vogelein vill beczwungen,
da der walt aller von ward besungen,
dorczu blumen und auch gras.
das verklait ich es alles woll,
wolt mich die fraw mein
schaiden von der seniglichen pein,
den ich von iren schulden doll.
sie kan zoberlist taugen,
tag und nacht get sie mir vor den augen,
dem gleich als ob ich sie sehe.
in dem slaff ist sie mir nahent.
wenn ich wen, ich sol sie umbefahen
und das myniglich gescheh,
so ist es laider ein betróg,
das mich in dem slaff trewgett
und mir ón so lieben won leuget,
davon so grawet mir der lock.
wa nú, freundt? hat yemt ein stúpp,
damit man der zauberlist súppe?
das wolt ich mit gold wegen,
damit ich mich mócht gefristen
vor so ungefúg zauberlistenn.
kan aber yemant einen segen,
der fúr zauber wer gútt,
wolt mich dann ein weiser leren,
ich mag nyndert fuß von ir keren.
sie verwenden mir den mút.
sie hat wenig weibes gút,
got der senfte gein mir ir gemúte,
das sie mir genedig sej.
ich gewan nye frawen kúnde,
an der ich genade ymmer fúnde,
sie ist lobes von mir frej.
wolt sie, das man sie lobte,
sie wer an keusch, an tugenden stétt,
das auß eren nymer fuß getrétte
und fúre nicht als sam sie tobt.
we, wer singet nu zu tancz
iungen maiden unter rosenkrancz,
goßprecht, aber an deiner statt?
lutolt, luppsun, hildolff, úcze,
wigolt, wildung, richper, rog und túte,
euch wirt gesagt an freuden matt.
des kaisers kumen ist euch ein hagell,
man tut euch des hares an
pej den oren, oberthalb dem span,
ir gumpan, ir lat den zagel.
ein gepott ich sanfte leide,
das man goßman umb und umb beschneide
sein lang raides falbes hor.
im und seinen tanczgesellen
har und klaider will man alles stelen
nach dem alten synnen gar
als man bej kunig karell trug.
wer sich des wil widerseczen,
den wil man an leib und gut leczen,
das er sein hat ymmer gnug.
hirsper spricht und sein freunde,
er und seiner mumen kind salb newnde
wollen von dem land faren,
darczu hundert seiner magen,
leib und gutt das wollens alle wagen.
zwar sie wollen das bewarn,
das sie icht die ersten sein,
da man mitt die schule stifft,
was ob sie der schulmaister wifte
und sein scharppffes scherlein?
fugt euch, arm und auch reichen,
gein dem fursten fridereichen,
der wil richten da der pfatt,
er und annder fúrsten alle,
der uns vor in allen woll gefalle
an der wird und an der tatt.
er kan richten und getar.
wol man schallen sol mit gut,
da ist er unverzagt an miltem múte.
sagt, wer hóher far denn er?
lat ir euch die mere bráunen:
er will selber stickenn und auch zewnen,
friden durch der unger lanndt,
hin uncz durch die burgarye,
her wider durch die romanie
mit gewaltiglicher handt,
er und alle die helde sein,
welich, zockell, teuczsch und unger.
wolt er dennoch mer, das beczwúng er:
frid ein kaiser umb den rein!
mich mút sere an wigerichen
sein stolczes unterpfand
hewer an der wendelmuten handt,
do trat er hoch und góße
und auch drej der seinen spiesgenos
wurden mir alda bekannt.
luppfrid, epp und engelhart,
ich acht ir als ein wicke,
als ich euch mit augen aneplick,
vor yne trag ich grawen part. die geschnúrt haub
awe, lieber sumer, deiner freudenperenden wúnnen,
die uns diser winter mit gewalt hat benómenn!
nun ist nyemant, der es zwuschen euch versúnen kúm.
des ist manigs hercz von seinen freuden kummen,
die sich ymmer deiner zeit
freuetten gein dem mayen.
der winter nyemant freuden gibt
wann den hayen.
frawmut fert in freuden her zu land hin zu lande,
ob sie auch yemant finden, der hoher freuden sej.
wer ist nu sicher, der ir seinen poten sand?
hett er ir kund, er wer alles ungemútes frej.
nymant ist so freuden reich,
er werd ir gesinde
wann der furst friderich
kumpt, da er sie finde.
sie hat mit versuchen alle teuczsche land durchwallen,
das sie in hohen freuden laider wenig fand.
wa sie kam, do fand sie nichtz wann trauren bej inallen.
nu hat sie ir spahe in das osterlandt gesant.
die fert wider und auch fur
alles tugentlichen,
ob sie in freudenreicher kúr
funde friderichen.
will er sie behalten, sie will gern da beleiben.
sie was in dem willen, da der pott von ir schied.
mit iren spillgesellen will sie ir tag da vertreiben.
wer soll uns den summer singen newe mynne lied?
das tut mein herr tróstelein
und sein herr.
der gehellffe solt ich sein:
nú ist der wille ferr.
ich mag allen leuten nú zu gedanck nicht singenn
als weilen da mich der gut will zu gesang iagt,
wie soll ich zu freuden manig traurig hercz pringen,
die vor mangen iarn an iren freuden sind verczagt?
do man ee der freuden pflag
da ist nichtz wenn trauren,
des gibt manger vollen sack
seinen nachtgepawren.
doch kan ich vergessen nicht der tummen dorffknaben,
die han mir an friderúnen laides vil getan.
secht, der wais ich einen, der tregt an im ein kappen,
der will sein gogellweis durch nyemant lan.
er ist gehaissen ungenant
und zimett sich so rásse,
er springet an frawen geppen hant:
ye, was er eysens asse!
wais aber yemant, wa die spranczele sind verswunden?
der, wan, in dem land nyndert keiner sei beliebenn.
der hett man uff túllner fellt vill gefunden.
es ist nach meinem willen, das sie sein vertriben.
alle zimpten sie sich wert
mit iren langen haren,
hewer tummer den fert.
secht an hilldemaren!
der tregt ein hauben, die ist jnnerhalb geschnúrett,
aussen sein die vogelein dorauff genat.
do hat vil manig hendlein sein vinger zugerúret,
ee sie ward wol geczieret: nyemant mich des liegen latt.
er muß dulden meinen fluch,
der sein yé gedacht,
der die seyden und das tuch
ye von walhen bracht.
habt ir nicht geschawet sein raide lócke langk,
die da bej dem kinne hangen hin zu tall,
die des nachtes ligen in der hauben mit geczwang,
dem gleich sam es wer der kromer seyden fal?
vor den schnúren ist es raitt
innerhalb der hauben,
wol elen brait,
so es begynnet strauben.
er will erbenhausen mit dem werden ingesind,
das bej offen leuten ist gewachsen und erczogen.
erwuschen sie yne, sie zerrent im die hauben also geswinde,
das er geswúr, die vogel wern jm alle sampt empflogen.
solichen meczen an solichem gelt
nyemant kan versprechen.
also hat der marichfelt
vil der zigelprechen.
die enczemans gelisten schuh die sein von rotem leder,
da hangen uberkappelln an mit bilden fur die knye.
die schawet er und streichet seine klaider, das ein feder
an jm nicht beleibett. secht, der ist noch einer hie,
der schawet offt sein gewant
und streichet es nach den sitten
fleissiglichen mit der handt.
wer will mit rohem ieten?
ee er bei dem tancz on ein kluge gúrtell wer,
ee lies er sich mit gewalt von dem land jagen.
die tregt er so hohe als ein húbschber marchsaúer,
das will ich mit gsanck nú den hoffleuten klagen.
eins das mag im geschehen,
secht, das wolt ich wetten,
wa sie yne bei dem pflug sehen,
das sie in gar empfhetten.
der von rubental der spottet meiner vogelein,
die mir auff mein hauben naten mynigliche weib.
er treibt mit seinem gsangk, das es hillett bej dem rein.
ich pring yne in schande sam mir hildemars leib.
kumpt er in die zelle here
zu der persenichen,
hildemair und irrenper
wollent yne bestreichen.
we, was wil der neithart meiner geigenfehen hauben?
die mocht er mich wol mit seinen hulden lassen tragen.
will er sich des selben spottes gein uns nicht gelegen,
wir entrichten jm den seinen elenlangen kragen
secht, er nicht erwinden mag
an uns mit seinem gesanck,
wir zurutten im den nack,
wil er es treiben lange.
ein tagweis
got geb der lieben guten tag,
die ich anders nit gegrússen mag,
also sprich ich alzeit
an dem morgen frú
und vergiß ir nimer
an dem abent ein gute nacht darczu.
do ich aller jungst von ir schied,
sie bat mich, das ich súnge und auch sandt ir lied.
die wolt ich ir nu senden,
west ich nu bei wem,
der ir weissen henden
und ir zu einem poten wolgeczeme.
mir hat ein ellender pilgraim
gesagt von der frawen mein,
vor ungevragt er sagt, sie wer
schön und auch wolgemút.
das ist ein liebes mere,
das mir an dem herczen sanft tút.
der goffefancz
mir tut endiglichen we,
das den wintter des nyemant erwenten mag,
er beczwing uns ab
liechte plumen und auch kle
und vil maniglichen wunnen feyertage.
das ist mein ungehab.
die begynnen laider aber trúben,
hin geschaiden ist ir zill.
prittelspill
wil sich in der stuben aber úben.
des will cúnczel maister sein.
der verpeutet lachen, sprechen, winckelsehen.
das ist durch yne verlan,
des versmiret rútelin.
ay, der muß an irer hant vil we geschehen,
des ich sorig han.
die ward hewer wundt in einen vinger,
da sie irer mumen gersten schnaid.
mir was laid:
trauter cúnczel, slag ein wenig ringer.
hie mit soll wir des gedagen,
gee wir zu den kinden, die da sind gepeten
auff den gofellancz.
pútel soll yn allen sagen,
das sie da mit hilten nach der geigen tretten.
michell wirt der tancz,
diemút, geisell gend da mit einander,
alle dasselb maß tutt.
wandelmut,
margretht rúff uns durch die lánder.
sag ir, ir man sey hie,
das sie ir kleines róckel und mentel trag,
welle sie yne sehen.
des hat sie gewunschet ye.
núe ist er kumen an dem pesten feyertag,
nu lat euchs geschehen.
pitt sie, das sie ir in ir geuchel pind.
mir ist lieber, kumpt sie here,
denn ob er
sie daheymen in swacher wáte fúnde.
cuncz des vil kome in arbait,
sie begiengen das ir wendelmut gepott.
dar so was ir gach.
schón hett sie sich angelait.
paid sitell warn ir von seiden rot,
wenig gieng ir nach.
wer das land nach frawen gar durchfúre,
so enkúnde ich keiner pas,
wisset das
meiner lieben muter zu einer schnúre.
manig freud ward mir kúndt,
do ich sie erplickett, sie was wolgethan.
wol stund ir ir har
und ir rosenfarber mundt.
do pat ich die guten zu mir siczen gan.
sie sprach:< ich entar.
mir ist verpoten, das ich mit euch nicht rúne
noch zu euch nicht siczen soll.
tut so woll,
fragett hailkan dort bej friderúnen.>
hailkan ich fragen began,
wer dem kind sein freud hett erweret.
das tett sie mir kundt:
< da ist alle schuldig an,
von der uns vil manig búnchell widerfertt.>
da sprach kunigúnd:
< das tut sie uns zu kirchen und zu strassen,
das' uns allen machet wartt.
irrengart,
traut gespill, darunb solt du sie hassenn.> der spies
seit der zeit,
das der arg winter
durch seinen has hat beczwungen perg und alle tal,
davon ligt
haid in grossem swinder,
von senden lait swiugent aber nachtigal,
die den lieben sumer susse singen.
o we manger plumen, die so schön war entsprungen
und sich mit irem schön von dem maien nie verstal.
mir ist laid,
das die grúnen haid
von taw naß jarlang mit ir blumen niemant siht,
wann die trait
vil der herczenlaidt
fur maien spil. wie vil mangem vogelein geschicht,
das sich disen winter muß versmiegen
und auch sein gesanck nicht singet noch getar ausgefliegen,
wann es furchtet, seine kelt pring es gar enwichte.
ach der not,
soll uns nicht beleiben
der anger wol mit den plumen, die man hewer sahe?
rosen rot
sicht man gar versneien.
wie we geschicht mangem grunen waldes obedach,
die den kleinen vogelein vor der sunnen
unterstunden in dem schatten! und soll wir uns der wunne
anen, das ist uns seniglicher ungemach.
das klag ich:
alle des maien blúte,
die sind nu fal, ich mocht clagen andre herczenlait,
ja hett mich
gar mit weibes gut
und sunder wan ein vil selig fraw ubersait,
das mich laider niemant kan erneren.
stúrb ich von irn schulden, ich will nimer mainaids gesweren,
sie hab mich on alle schuld in den tot verjagt.
seligs weib,
las mich noch genesen
und sprich niúr ja, so pin ich dein diener untertan.
zwar mein leib
muß dein aigen wesen,
dein werder grus tut mich manger senden sorgen an,
das ich wúrd an hohen freuden reich.
trucz, das dir mein hercz nimer einen wanck geweich,
es muß immer in rechter stet bei dir bestan.
las den zwangk
an mir senden ringen,
seit ich nit kan meinen freuden keine maß geben.
ob mein gsanck
sei dein liebes singen,
so los mich frei! ja beczwinget mich ein anders leben,
des die spranczelere hand begunnen:
ja went ich, das ich frid von ine sölt haben gewunnen,
nú sicht man ir öde kragen gar uppiglichen sweben.
irrenper
hat des hewer gesworn,
das engelhart nimer zu dem tancz soll gan.
we, das er
schier werd verlorn!
was weist er ir? mocht er sie bei hohen freuden lan.
sie versagt im hewer ein hubsche zier,
einen krancz von rosen rot, des ward der maid floriere,
zwar man sah in pas auf iren raiden flocken stan.
ich will clagen
dem von pernreute,
das er mich nem von so seniglicher arbait.
will er jagen
mich aus meiner heute?
wes mut er sich? ich acht nicht auf sein klingen brait,
die er umb die seiten hat gespannen.
wais er nicht, das hildebolt gleich ist einer wannen
mit der joppen, die der torper an sich hat gelait.
bald an ine
mit dem langen spies!
nicht einen tritt mag er dir weichen one schaden.
kom er hin
nicht vor dem widerdries,
du west ein tor, er ist gogelweis uberladen.
do erforscht der jung maier gere:
dem pewt deiner lanczen ort! er(...) dich nimermer,
las die törper paid vor dir in dem blute paden!
der geschmirt wagen
nun ist der lieb sumer hin geschaiden,
die plumen und der vogelein gesang
mussen wir dem kalten wintter lassen.
den ungemach
mag ein jttlich hercz wol von waren schulden clagen.
hochs gemúte hett wir von yn paiden.
dy wyll zimpt mich so langk,
das sie nicht entsprungen auf den strassen.
mein aug ansah,
das sie giengen allen tag als ein gesmirter wagen,
eben und auch leis und unbeczwungen,
das yne die swert
auff die spornn klungen.
sich zimpten semliche da wol zwayer ponen wertt.
doch so klag ich den summer nicht so sere,
und solt ich in der stuben sein,
da die jungen tretten wol zu preis
den newen gesang,
den uns hat geprúfet der, der uns wol freuden gan.
da wer ich gern, und lies mich die here.
ich und auch der geselle mein
kóme wir da hin geschlichen also leis,
des sagt uns danck
els, die ist ein schónes weib. wie wol sie schimpfen kan!
ich pin ir holt, und das ist on laugen
- ich mayn also
in meinem herczen taugen -
das ich von aller werlt der wirdigkait pin so fro.
ich han ir gedienet here von kinde
und heut auch in dem willen pin,
das ich gern daran blieb státe
mangen tag,
wol mich, das ich sie so mynnglichen fand.
sie ist in meinem herczen ingesinde,
die weil get mir schón hin,
wenn ich sie in wolgetaner watt
gesehen mag,
so zymme ich mich reicher denn ich hett ein aigen landt.
ich gesah nye weib so wolgethan,
des muß ich iehen.
die sunne und auch der móne
gleichen sich ir schóne nicht, als ich kan nit spáhen.
der mir meiner frawen hulde erbúrbe,
der wisß das wirt mir sein statt,
das ich jm ein puchelein erczaig,
als ich hewer tett
einem gauch, der mein auch nicht wol hin cz'ir gewúg.
fridelieb, so we dir in die zende!
der ist der gogelhait so satt,
das er will, da er sein haupt hin naige
durch mein bette,
das im yemant icht versag. awe, das ims vertrúg
esellmút sein uppiglich gerúne,
des er da pflag.
ia sind ir laider newne,
die mir das gew verpieten mangen lichten feyertag.
wer die selben sind, die will ich weisen:
das ist engeldiet und madelfrid,
wilbrecht und enczeman der junge
und berwein,
sigelloch und eggerich und jener engellram.
nun geschliffen sind ir kyppffeleysen,
ir glicz ercklinget nach dem tritt
laut bej dem rayen an dem sprunge.
sie wollen sein
tummer dann der unser friderún den spiegel nam.
des gewaltes ist uns hie zerunnen.
nú sind es yene,
die mir der freud embunnen
und mir die guten fremdent, nach der ich mich offt sene.
dieselben newne, die sind ubermúte,
das nyemant yn geleichen mag,
und pflegen doch nicht guter wicz.
dieselben man
haben es verpfandt, sie wollen nu die wirsten sein.
ich sahe hewer, das' ir heubelhútt
den ganczen sumerlangen tag
trugen, in dem grossen swebelhicz
ir troyen an,
dicker denn ein hant und baidenthalben kettenein.
also sprungen sie den krumen rayen
zu strewt alda.
vil schier hub sich ein zwayen,
das ob ir ettlichem ward geschrirn iara ia.
engeldiech der gieng bej engelmút,
und adelfrid bej adelhaitt,
wilbrecht get bej der schónen willen,
und enczeman
dem jungen, dem ward ett enczelieb an seiner handt bekannt.
berwein mit seinem grúnen hút,
bej dem gieng bercht, die was gemait.
sigelint tet sigellochtes willen,
das sie wol kan,
das' get bej im und eggenburg an eggereiches handt.
engelram der gieng bej engellringen,
als er ye gert.
bej einem schónen kinde
zu tanczen was fridelieb mit friderúnen wol gewertt.
die gehellen alle berwynne
an engeldiech und willebrecht:
die ziehen mit im nicht gleich,
so spricht er,
wa er sej ersnellen mag, es sej ir baider tot,
er schlag sie, das die sune durch sie schein.
sie raufften seins vatters knecht
hewer vor dem mayer friderich
umb nye nicht mer
wann das er ein schappel trug, das was von plumen rott.
das versagt er so zu handt yne baiden.
nu wisset das,
und wirt es nicht geschaiden,
es wachset zwúschen ym und yen ein ungefuger hass.
< lauffet, hellffet schaiden, lieber átte!
sie fausten in der stuben swertt.
das hat alles berwein gemachet.
der will des nicht,
das taugen und ucze bey eselmúten gee,
wann sie hat ie jehen sein gepflátte,
das sey woll dreissig meczen wertt.
rauffens yne, das im die swart erkrachett,
das man das sicht,
ia wenn im das aremucz auff dem haubt nicht bestee.
kom schier dar, ee sie im das hútell zerren!
wann uzc spricht,
er slah im einen flerren
durch wange und durch zende, das zu sterben jm geschicht.>
< liebe mére die han ich nu funden>,
so sprach ein torpper, der hies pere.
< amelot, darczu bedarff ich rates,
und enczeman.
merck es, vetter engeldiech und fridelieb mein mag,
secht ir nicht diese unverdiente wunden?
die gen durch meinen rúsell here.
ia múgt ir euch schemen des unflates.
nu ratet an:
ich wil heut in eysen hawen als in einen wag.
ich wais ir siczen vier an einer zeche
bej zeissellmauer.
helfft mir, das ichs reche
an im, der mich verschroten hatt, sein todt wirt ym von mir sawer.>
ameloth sprach vil vermessiglichen:
< wer sind die trinckgesellen sein?
auß den soltu mir den wirsten nennen
gar endlich.>
< trawen>, sprach do eggerich,< sich, den will ich bestan!
ja gesah ich kaiser nye so reichen,
der da wer auff das laster dein,
das ich yn mit nichte mocht erkennen.
wa ist friderich,
meiner swester sun? der hebt hewer aller erst an.
der soll hawen heut in dem gedrang.
so das geschicht,
dornach so wirt nicht lange,
uncz das man milcz, magen, lungen, und lebern fallen sicht.>
< neffe per, nu frew dich deiner magen>,
sprach eggerich,< die sein so frech,
das sich nyemant kan zu yne genossen.
nu wais ich das,
heut pin ich ir einer, der dein laster rechen will.
wurd er mir geczaiget da zu práge,
ich schriet ine bis durch das pusemblech.
ia gesah ich keinen nye so gros,
auff den mit haß
mein swert geriet, er must von mir dulden saure spill.
ameloth, las dich nicht verdringen.
wer ir ein here,
als sie erhorend klingen
mein swert, das kennecz alle woll, so sein sie óne were.>
so zuhant do húb sich ein gedrenge
von den oden gauchen da.
mit den swerten sie zusamen sprungen
so kreftiglich,
das ichs mit meinen augen tórst kawm gesehen.
die weiten gassen wurden mir gar enge,
ich wer gewesen anderßwa
lieber dann ich sah die torschen jungen
so zornes reich,
sie geparten veindtlich, das muß ich iehen.
sigelloch und eggerich der freche,
die liten not,
gosprecht von dem leche,
berwin und friderich, die fúnff lagen todt.
do ich sah, das sie so sere striten,
ich hub mich bald hin auff ein flucht.
wisset das ich mich damit nit sawmpte,
ich was vil schnell,
ich forchtet, mir wúrd der umbschnitten da.
ich wais woll, und hett ich das vermiten,
es wer mir kumen zu ungemach.
vor irn slegen ich den anger rawmte,
die warn helle,
das ich stercker nye erhórt hie noch anderßwo,
swertes sleg und auch der helmparten,
die waren lautt.
fraw sússel darff nicht warten.
es ist auch gumppe da erslagen, ir herczliebe trautt.
da must ich mit flúchten da von yne iahen,
da die gattelinge gail
huben auff den schal und ir gestossenn
und sie ire swert
zuckten von ir schaiden, peter, lutold, amellreich.
ja forcht ich des und kom ich yne zu nahent,
das wurd villeicht mein unhail.
uberall do begunden sie plasen,
der hellff begert.
sie geparten alle wol wilden lewen gleich.
der weib rúffe múst ich dann entweichen,
die schriren lautt.
sie ziegen amelreichen,
er hett fraw sussen zu todt erslagen gumppen, ir liebestrautt.
secht, do vachtens also wunschlichten.
do hub sich auff die gassen prait
yederman mit seiner newen treyen,
und eysenbrech,
darczu hohe goller, die sie tragen umb die kragen.
engeldich der sprach zu alberichen:
< ir helfet rechen meine laidt!>
das geschah als hewer umb einen mayen.
sie warn so frech,
das vor mayer friderich ir zwen wurden erslagen
und dreissige wunden, da sie den abhawen
all durch ir hells
ir schedel, und in kewen
empfiengs tyffe schartenn. einer des andern nicht vergaß.
alle die mit tieffen wunden da gelagen,
und gumppe, der do ward erslagen,
der wirt zu recht halt nymer mer vollrochen,
des herczenlait,
das uns friderunen von einem torpper da beschah,
der urtail durfft ir mich nit mer fragen.
das wólt ich alles wol verclagen,
nu allein das do ward zubrochen
ir spigel braitt,
do er mit seinem kolben das schón glas durchstach.
in húbehút empfing es weitt scharten.
ich wils euch sagen,
spies, swert, hellmparten,
damit ward der torpper ein michell tail erslagen.
aller erste begundens nach der hillff rúffen,
sich hub zu paiden seiten dar
yederman in seinem wammas newen,
und kolben gros,
hellmparten, flegel, spies und mistkrewl lange.
die gattelling die zumpten sich so stúffen.
er lieff zu foderst an der schar,
ia wenn ich yne wol den eysenkewen,
und adelgos,
der slug gar fresseweit scharten on dánck.
sie begunden hin fliehen. wie weit sie sprungen
uber einen pach!
ir hirnschaln erklungen,
der da das lengst swert trug, zu fodrist man yne fliehen sah.
da wolt ich nicht lenger da beleiben.
ich hub mich ab der gassen dan,
da sie zu dem drittenmal zusamen sprungen.
ich forcht da,
das mir der umbschniten dennoch wúrd mein tail.
ich gedacht wie lang sis wolten treiben,
perwin und enczeman.
teufenlichen sahen da die jungen,
ich wais nit wes
sie mit einander begunnden, das was do mein pestes haill.
zuhand begund auch mir mein freud laiden.
ich wills euch sagen,
do wolt auch ichs nicht schaiden.
mir wer nicht laid, ob halt die torpper wurden alle erslagen.
das sich die torpper all aneinander slúgen,
das lies ich also hin gan,
wann sie thun mir also vil zu widerdries.
ir uppigkait
ist so gros, das ir die weisen spotten(...) uberall.
das sich doch villeicht mag gefúgen,
begreiffet er yne, enczeman!
triffet er yn mit dem scharppffen spies,
den er da traitt,
er gedranget mich nicht mére da zu rubental.
freuden sein mir vill von im versawmet,
das ist gut,
und wúrd uns hie gerawmett
von im, das músten wir von im verclagen, ich und esellmút.
der hungerkasten
ich muß aber clagen gar von schulden
úber den vil ungefúgen winter,
der uns hat die haiden sere beczwungen.
secht, des muß der wald nú kummer dulden,
hat er im ein laub gelassen nindert,
da die kleinen vogelein unter sungen,
die han an irer freuden widerwunden
und fliegen also waislos an ir nacht beliben.
also han ich keinen trost an der guten funden,
die mich zimpt die beste ob allen weiben:
nu möcht man ir ungnad schreiben. mit gedencken nimpt mich michel wunder,
nú wa sie die ungenade finde,
die sie mir so hastiglich erczaiget.
was ich nú ir diener gar besunder
und von recht ir stetes ingesinde,
da ich mich auf ir gnad naiget?
soll ich also an irn trost verderben,
so gesing ich nimer wol den jungen kinden
und gepitt nimer gott, das er wend mein sterben.
soll ich an ir lones nicht enfinden,
so múß ich on freuden immer winden. möcht sie doch gedencken an die swär,
das mein hercz in ungemúte siget,
das doch weilent swam in hohem gemúte!
seht, das machen nú die spränczelere,
der mir keiner durch sein tugent naiget.
nú vergeb mirs got durch sein gút!
seh ich ir ein hundert von der erden
zwaimen zwaier klofter hoch und herab ein ellen,
per und jener gúndelwein und der gar unwerde
wuntelgos und ander ir gesellen,
got der múß sie faigen und auch fellen! engelmair will geuden und auch gúften,
an dem múgt ir kiesen michel wunder:
der verlos ein guten fuß von zwaien,
doch bracht er von wien seine glúften,
on das swenckelschrenckel was darunter.
wa gesacht ir ie keinen tummer laien?
das dem schniczer imer sei vertailt,
der das holcz so eben schnaid in die spurgälczen,
und das er verfluchet sei, der in ie gehailet!
nú was tregt mich fúr sein húpfe helczen?
het er im auch ein handt hingefalczen. hewer was ein kluge stampenei
von den gattelingen auf der strassen,
hett es núr gewert ein lengere weil!
per von pernreut, der lief an ir drei
und wolt sich des niemant haben lassen.
da versaumpt er sich an seiner eil,
das im ward ein rimpfenramph gemessen
vor den augen uber die nasen und durch sein schrimpfen.
ucze sprach:< wer soll fur dich die herten ponen essen?>
da schied er ine umb von siben rippen
und was doch sein mag von zwaien sippen. dar kam maier friderich salb vierd,
er und jener gúndelwein der frech
wuntelgos und holerswam der lange.
doch so was der maier der geczierd,
der traib wunder mit dem nabelblech.
dar kome hildebolt mit einer stang
und sties ine da auf den hungerkasten,
das er fiel an seinen nack: do hub sich ein schreien,
und ich was wunnen voll, das ich solt gerasten.
do hub sich ein fliehen von den dreien,
das sie niederstiessen manig ameien. zu den túmmen kamen da die weisen,
we das sie sich nit lenger ensawmpten!
hetten sis nicht schier davon genumen,
ine stiessen sie ir keppeleisen.
per und hildebolt den anger rawmten,
die durch vechten warn dar bekumen.
solichs schimpfes mich nimmer verdros,
solt es doch wern noch ein jar, zwolf stund in dem monde,
so belieb dester mer prauner haselnússe,
die sie nemen den vil wolgetanen
bei dem tancz aus ir schluckenfanen. nun ist der kule wintter hie,
des verdreusset die iungen zu den alten.
awe, was wirt den kleinen vogelein?
ir trauren das ward fester nye.
doch hett die haide ir rosen fúrbehalten,
also das sie in dem mayen wider schinen,
den kinden sing ich meinen gsanck.
das wirt an dem feyertag ein ópffelltranck
ee das sis gelernen,
wann sie singen mein geplecze gernen.
auff der linden ligt ein mail,
das sie grúnes laubes gar ist ón.
davon nú die nachtigall nit ensingett.
wirt sie mir, so bin ich gail,
die ich da main, das ist die wolgethane,
die mir mein gemút offt ringet.
woll ir, das sie selig sej!
wer sie mynnet, der beleibett sorgen frej.
sie ist unwandelpér.
weitt garten tut sie ruben lere.
des ist noch wol nicht ein jar,
das ich sie sahe und frawen vil genúg.
da begúnd sie mich schón grússen.
auff mein trew, das ist war,
sie gab mir zu kauffen in dem krúge,
damit wir die menschait gepússen.
doch must ichs zu jungste sagen,
ee ward wundsleg auff mein handt geslagen,
das sie sie zu eren!
ward mir riczenfut mich auch sengeren.
kinder, hebt euch alle dar
in den mayerhoff zu údéllmúten,
do verwann ich mich der messenye:
do kumpt jener engelmair,
friderún und in der gassen tútt,
wendel und ir swestern alle drey,
haltpurgk, ein vil schónes kindt,
zutell und ir múmen tochter irmelind.
trauten swester breid
spilt mit eppen umb ein vingerreib.
das es durch sej schoner knecht
new schúh dúrchell hat gemacht
und vil mangen feyertag hat versawmet,
seht, das neydet adelbrecht.
wann er spricht, er sej damit geswechet,
das sie im sein gassen het gerawmet.
des gieng ir vil grose not,
wann er kewt sie téglich fúr schónes brot.
das must mich sere erparmen,
soll ir fuß bey fremdem fewer erwarmen.
hett ich unterweilen die wall,
so kúr ich mir die schonsten zu einer frawen,
der ich mich doch nymer will verczeihen.
fert sie hin gein rubental,
so las ich sie manigs wunder schawen.
einen offen den will ich ir leihen,
anders ist es alles blós.
ich muß haissen armer leut haußgenós.
doch ding ich mir zu lieb
und die schónen mir zu einem weib. telkorn
winter, deiner kunft der trawret sere,
alles das in freuden was,
das zwingstu mit gewalt.
ja hat dir der maie wenig ere,
wa nu plumen und auch gras
und laubes reicher waldt,
den hastu enterbet manger wunne.
nu hat nindert vogelein kein fristung vor der sunne,
da es sich verpergen múg
und geraiteln seinen flug,
das en ine des nicht gunne. des clag ich der kleinen vogelein swäre
und die lieben sumerzeit,
die mússen zwungen sein.
ich solt klagen, das die seldempere
mir so wenig freuden geit,
sie hat das hercze mein
gar beraubet aller guten ding.
mich enhilft laider nicht, was ich ir fúr gesing,
das verstet sie nicht fúr vol.
mir ist we, das tut ir wol,
mein laid, das wigt sie ringe. mit gedencken treib ich michel wunder,
köm ich zu der guten hin,
was ich ir wolt sagen.
köm ich zu ir, so pin ich besunder
one wicz und on sinn,
das ich sein muß getagen.
mit gedencken kan ich nicht erwerben,
sie lest mich in liebem wan und on trost sterben,
das sie darumb nicht enwais,
susse minne mir gehaiß,
ich súlle nicht verderben. ja ist sie meines herczen gar ein fraw
und gewaltig uber mich,
das ich leb, wie sie will.
owe, das ich ir so wol getraw
und sie nicht verkeret sich,
mein not ist ir ein spil.
ich enleb nicht wann des guten dingen,
aber jener amelreich, der lat mir nicht gelingen,
der kumpt nimer aus irn orn,
er hat offenlich gesworn,
er wöll mich verdringen. we, wer hat im ie das recht gegeben,
das er will gewaltig sein
der guten uber mich?
ja mút mich sein uppiglichs leben,
er und jener gundelwein,
die sprinczen - sprenczen sich,
und ir sporn die sind wäch gespenget,
des muß man ine weichen, da der tancz ist umbgedrenget,
so mag ich des nit verlan,
ich sehe ir gnappen an,
we, das es got verhenget! zippel - zehen - rippolt nach der geigen
wandelieren hin und here,
des sein sie maister gar.
sanges hört man sie vil selten gesweigen.
wúntelgos und williger,
die meren in ir schar,
und der jung ber von bernreute,
des mag niemant nicht gewinnen vor der hirsenheut,
die ist geschoppet eisens voll,
davor ich mich húten soll
und alle weis leute. ir gnappen trawn ich nicht erleiden,
der vil öden ganczen frech,
we, das in niemant wert!
in dem gew muß ich sie oft meiden
umb ir uppigliche gepreche.
vil gar wer ich verczert.
wee, was ich der öden ganczen fúnde,
die nicht ruchten, ob man mich zu einer seule punde.
darfúr gebens nicht ein ort.
so gesprech ich nimer wort,
ob ich ins auch nit gúnde. gäselhere, nu blanckel dein tambúre!
sich hebt aber ein umbswaift
von torschen pawernknaben,
der will ir keiner sein ein pawer.
spannbrait afteraif,
ir waibel muß zen haben.
waisse gröppel, brait gesteppet,
dorauf liechte gugenger zu wúnsch wol geneppet,
getúllet umb den kragen,
krump ir har und hele geczwagen,
das es hinten reppet. mocht ich einen grantwerren betrachten,
als ich etwo hie bevor
ir etlichem tet,
der mir köme zu newen genechten
und mir sang sein kirnkorn,
dem geb ich, was ich hett,
doch ensoll sie des nicht belangen,
es wúrd noch ein wolf mit solichem raiczel wol gefangen,
der verwústen wolt ein landt.
wuntelgos verschnaid ein handt,
das sie im must hangen. eppe wolt ims pald haben geczucket,
der ward zwaier wunden wundt
zem lancken durch die haut.
seit hat er sich immer mer getúcket,
des bewainet kunigúnd,
sein herczliebes traut.
wa ward ie kein gans so wol verkaufet
und so kluger schimpf geschimpfet und so wol geraufet,
und so manig gauch verschniten?
zwar es wer nicht gut vermiden
das, und do ich sie taufet. herczog fridrich, ich bitt dich sere
durch dein hohe wirdigkait,
nú stör ir volles neste,
tustu das, ich frew mich immer mere.
der mir heut das mere sait,
wie gern ich das weste.
herr gott, du solt sein nicht verhengen,
du solt nimer mer kein jar ir faiges leben lengen
und vergib mir meinen neid,
nim die jungen bei der zeit,
ee das sie das anfangen.
das hasen laid
was mir sender swäre
von dem winter ie geschah,
der hett ich vergessen.
nu ist er herwider kumen: wem ist er nú werd?
wol ich sein empere!
wenig freuden man da sah,
da er uns hett besessen.
ja furcht ich, er woll uns hewer aber tun als verd.
laub, gras, plumen und vogelein gesangk wir im zinsen mússen,
dabei clag ich ein ander laid
und adelbiges uppigkait,
das er spricht, er wöll mir des hercziglichen pússen.
wider sein huld
keiner ding ich began,
on das ich kunigúnd
gab ein schappel und sie mich ain wenig lachet an.
umb dieselben schuld
pin ich seiner huld an.
verpergen er nicht kund
seinen zorn, zuhandt sah ich, das ich hett missetan.
zuhandt er nach dem swert graif, sein zorn was on massen,
in den knopf vor grim er pais,
er hett eins mút, des ich nicht wais,
ich wer todt, hett in herr per und amelreich da gelassen.
gott danck egerichen
und sigehere, dem fromen knaben,
diesen und jenen baiden,
das sie in habten, wann er gab in baiden vil zu tun.
er sah so mördiglichen,
kawm mochten sie ine gehaben.
von dann so must ich schaiden
ab dem plan, do er mir drot zu reissen als ein hún.
sunder laster mir geschah, ich han mich verainet,
kumpt er mir allein zú,
er wais nicht recht, was ich im túe:
ich schlag in, das sein alte muter waltpurg umb ine wainet.
ich clagt adelopten
mein laid und dise not,
das er mir so oft drot.
ich sprach:< freundt, nú macht ine weis, das zimet mich so gut.>
ob er es heben wolt,
eins slages ligt er todt.
die seinen dicken troien rot
kan im todes nicht gewegen noch sein schnierhút.
umb ein swert ich mir began: ich ward zornes rasse,
seit ich im hinein engegen trat
und ich fraw kunigunden bat,
das sie durch ir zucht zu mir und adelopten zasse.
zucht die ward im tewer,
es half kein flehen noch kein pete.
er sprach:< in múst rewen
kecker leib und heldes mút!> vol zorns er da was.
o hei, wie ungehewer
schleg er mir und ich im tet!
den tengken sporn newen
schriet er mir, das man die stuck auf dem krais auflas.
zuhandt ich im hinwider slug das helcz vor seiner hende,
das es im noch krumes stat.
er wais nicht recht, wie es im gat,
zwar ich swer im, unser paider fechten hat nicht ende.
dort an jener leiten,
da er oft hasen jagt
mit achten seinen hunden,
da will ich im wider dran, ich find ine troien plos.
will er mein da baiten
- mein dinst ist im widersait -,
ich slah im ein wunden,
das man werckes in in schoppet zehen fewste gros.
ach und mocht er nicht vertragen, das mich die maid anlachet,
zwar ich tu im lebens puß.
es ist ein ding, das wesen muß:
trucz und tracz, das keiner ein súnúng darunter machet.
will er nicht betrachten,
was im schadens widerfúr
da zu pernreute,
da man im den wachtelsteig hin durch die zene straich?
will er des nicht achten,
lös ich im die leberschnúr
ab der vehen haut.
er gedringt mich nimermer in meinen umbekrais,
ich geding hinfur wol mit seinen magen.
was schat im mein uberfall?
zwar mich frewet rubental,
der fúrst friderich vor im und mangem oden kragen.
ja will ich sein warten,
da er mir nicht entweichen mag.
begreif ich ine allein,
ja schlag ich ine hinten auf, mag ich sein vornen nicht han.
ich trenn im sein swarten
vor der schaitel uncz auf den nack.
mit trewen ich ims maine:
ich slag ine, das er vor mir umbtreibt als ein scheib muß gan.
was hilft ine dann sein troien rot, sein schiferhut, die baide?
die hat er keinen gelan.
so will ich in greifen an,
kunigunden lachen kumpt im noch zu grossem laide.
furst in osterreich,
vergib mir disen argen haß!
ich traw sein schier gepússen
gein got, mocht ich sie alle erschlagen, die mir tun sende laid.
wa fúnd man ir gleich,
die von tag zu tag ie pas
zipfendt mit den fússen?
sie solten holpoldeies pflegen. wer gab in die wirdigkait,
das sie in der spilstuben hofetanczen kúnnen?
wuntelgos und berwein,
die wollen tanczes maister sein:
nu geb ine got geluck darczu nicht mer denn ich ine gúnne!
was ich solicher nöt
bei meinen zeiten ie gewann,
doch ist das ein swäre
meinem herczen, die dem meinen herczen schuf gros ungemach.
eia was zornes röte
und grimmes swaisse ab im ran!
das er gewesen were
uber mere, do er der maid iren spiegel prach!
den hett sie gezieret wol mit gold und auch mit seiden.
nimer werd im sorgen puß,
dem mann, der im den tencken fuß
so eben sucht, uncz er in fandt, und schied in nit von paiden!
nun wart, wie es wannet
bei dem tancz zu zeiselmawr!
und wern ir funfhundert
im tullner biet und zwir als vil auf dem weiten marchfelt,
und wer denn gemannet
manger trauten ir gepawr,
und solten sein gesundert
von egenpurg uncz hinauf gein lincz, hetten engelmairs gelt:
so wolt einem zimmerman als mein aigen erben
und was ich han zu rubental
(...)
das er in hubschs stelczen schnidt, und wolt ich nötiger sterben.
der han oder des kúbels úberlid
man hort nicht mer sússen schal
von der lieben nachtigal,
seit der ungefúge winter kumpt.
jarlang sicht man perg und tal
paide traurig úberall,
das hat in der reif kalt gefroúmpt.
wunniglicher blumen schön
sicht man nicht mer dringen,
noch die kleinen vogelein
hört man nindert singen:
lieber mai, du must flúchtig sein! las dein wúrczeln fruchtig stan,
heb dich bald von im dan,
er benimpt dir plumen und auch laub.
sein gewalt muß zergan,
er salbt anger und den plan,
den nimpt er kreftiglichen raub.
mai, so las deinen tror
wurczen, das sie recken
reichen blumen schein empor
und die haid decken,
das stet wuniglicher vil denn vor. solichen pluten ist geleich
ein raines weib gar minigleich,
die ere, stäte erfristen kan.
die plút als der mai reich
in irem herczen sicherleich,
wol im ward, dem sie irer minne gan.
davon kumpt uns sússe frucht.
weib soll niemant swächen,
weiplich weib und mannes zucht
kan die minn machen:
weib sein aller creatur gemach. wolt die liebe frawe mein
mir tun bernde freuden schein,
so wer ich zu der werlt ein selig man.
fraw, las dein zwingen sein,
ich bin aigentlichen dein,
des solt du mich wol genissen lan.
raine frucht, las deinen zwanck,
waistu was mich zwinget?
manig uppiglicher gang,
den die welt nu pringet,
das macht mich an meinen freuden kranck. wer nicht trittel treten kan
als zu einer henn ein han,
der bedarf nicht fragen in das gew,
als er wirt gekapfet an,
als er sei ein wilder man
und muß sein der ganczen unterstrew.
zipfelzehen, schocken dar,
streichen mit den fersen,
wer das kan, das nimpt man war,
dem kan niempt gehersen,
das brufet alle mein herr, her engelmair. dennoch habens einen sitt:
wer dem raien volget mit,
der muß schreien< haia, hai und hai!>
den so púmpert ine der schmid
auf einen kúbel uberlid,
do hebt sich ein newer torpeldai.
engelmair der teret wol,
gosprecht der kan pfeifen
in ein holcz, das ist nicht hol.
do hebt sich ein schleifen:
niemant weiser an iren raien soll. eines tags kam ich zu ine
gar nach meinem ungewin,
da manig törper aus der kirchen drang,
do sprach einer unter ine:
< secht, als lieb und ich euch pin,
das ist der, der den gesmirten wagen sang.
zwar er wirt sein nicht erlan
oder er wirt gestrichen.>
ich sahe in gar schiems an
und wer auch gern entwichen,
wider meinen danck ward ich bestan. ich tet als ein flúchtig man,
einen dicken rúft ich an:
< herr, helfet mir aus diser not!>
er sprach:< ich wil euch bei bestan
und was ich gesellen han,
ich wolt ee vor euch ligen tot.>
mir gestund mit hilfe pei
per von bernreute.
was halt aber eisens sei
in der hirsen heute,
dennoch verlos ich seiner vinger drei. meinem helfer dem was laid,
er sprach:< nú sei got geclait,
das ich es nicht weste ee umb ein har.
herr, nu seit unverzait,
mein schar, die wirt schier zwir so brait!>
da gedacht ich: nu han ich es gar.
geswinder flucht mich nicht verdros,
da die törper brachten
zúberstangen, flaschen gros,
haia, wie sie fachten!
ich wais nicht der meinen kunst genosen. ich kam nimermer hinwider,
treten sie die werlt gar nider
mit iren kromen gengen, die sie tund.
mir gab auch ir keiner sider,
das ich einen polcz gefider,
mir was lieb, das ich nit da bestunde.
alt und jung sah man da,
die zu dem streit drungen.
sie schrirn all:< wa ist er, wa,
der da hat gesungen?>
ee ich floch, ward ich wol halber graw.
der schilling
nun clag ich die blumen und die lieben sumerzeitt
und die wuniglichen tag.
dabej han ich ein klag,
die mir teglich mange freud hat benumen,
das ein weib so lang haltet wider mich jrn streit,
der ich vil gedienet han
auff gnadenlosen wan.
ich kan meines willen gein ir nicht zu ende komen,
seit sie nicht enhat
in irem herczen weibes gút
und ir doch darunter dienen lat,
wer den kummer nicht enmúte.
mich wundert, das mein singen und mein dinst nicht verfacht.
was ich gesinge, das ist geharpffet in der múl,
sie vernympt sein nymer wort.
spricht jener willehortt:
« stain in ir ore das si'z(...) nymmer verneme,>
sprecht, ob ich sein veindt darumb nicht wesen soll,
der mich so besweret hatt
und mir fur jr hulde statt.
er soll wissen, ich finde es so, das ich im es gerám.
von den freuden sein
wirt ir hercze gar verserett.
per und granelieb und hildewein
haben mein gluck da verkeret,
es wirtt ir ettlichem ain versnites múschelein.
disen sumer warens alle drej an sie verkoln,
das sie einander trugen has.
doch pot sie es einem pas
mit geperde. das was nicht der zwaier wille gut.
wern sie zu kirchen, solt ich sie von dannen holen,
sie belibenn lenger dort,
granelieb und willehortt.
da gelag auch leicht der hilldeßwein hóher mút.
meiner arbait.
haben sie mir vill geprawen.
ir sult wissenn das auff meinen aid,
sie sollen mir desselben wol getrawen.
es schadet der zu lange friste den tumen vil vertraitt.
ich han yne durch mein zucht zu lang vil vertragenn,
das mir nicht zu hillff kumpt
und mir wenig gein im frompt.
ich enkund ir hulde nye erwerben noch irn grus.
ich mag sein mit gesang alles niht erclagen,
was mir laides widerfert,
mir ist sein also vill bescherett.
mir wolt die selde nye gefolgen einen fuß,
wa ich landes far,
da lest sie mich altersayne.
got vor unglúck mich bewar,
mein glúck ist wider sie zu klein.
von disen schulden han ich diese laid, herr engelmar.
seit von ewern schulden friderún irn spiegel verlos,
ist unpildes vil geschehen,
das ir gnug mússen iehen,
das vor mangen joren soliche ding nye geschah,
laster und auch schande, die sie nye gein euch verkos
und noch nicht verkiesen will.
ewers schimpfes was zu vil.
das die hend erkromen, die die spigelschnúr zubrach,
die sie selber flacht
an gold auß glanczer seiden.
sie was manger hand seyden slacht.
ia was sein zu vil von euch zu leiden,
ewer gogelhait euch von jren synnen bracht.
ich was ye den weiben hólder denn sie mir sind,
wa ich des engelten soll,
das zymett yne nicht woll.
awe, das die lieb nicht gleicher wag pfligt.
dise rede ist zwuschen mir vnd einem weib wol schein,
die ist mir nicht als ich ir pin,
also get mein leben hin.
es ist on recht, wa lieb nicht gleich wigt.
da die liebe pflag
hie bevor gleicher wage,
da hett die mein nyndert kraft.
nyemant mich der mére mer frag:
nu hatt sie scharten hinnenfúr uncz an den leczten tag.
do man mannes mynne gein weibes mynne wag
innerhalb des herczen túr,
do wag mannes mynn fúr.
nú kan sie gein rainer weibs mynn nicht gewegen.
nun wais ich aber wen ich darumb zeihen mag,
wer die warn schuld hab.
zwaier ding get uns ab,
das wir mann nicht státe sein und rechter fúr pflegen,
die gleich trag
gein der herczenlieben mynne.
ir sult wissen, was euch yemant sag,
er gewan nye herczenkunnigin,
der erwirbet, das er weibes mynne und guten weiben wol behag.
reiner weiber mynn tewrett werdes mannes mút.
ob ir will gleich sagt,
da ist ir baider seligkait.
wol im, der seiner zucht gein den weiben wol huten kan.
eerengerende mynn ist yne baidenhalben gut.
wol dem herczen, das' do traitt.
dem wirt seiner arbait
wol gelonet. das soll mercken ein yglich man.
seit den weiben holt,
gein den hercz und augen lachen.
ir sult wissen, aller kriegen gold
kúnd ein hercz nit so fro machen
als rayner weib mynne. das ist ein freuden werder solt.
alle creatur die der hymel hat bedacht
und darczu die erde traitt
hand nicht hoher wirdigkait
denn ein raines weib, vor ir ein gefierter man.
do die bej einander ruend ein gancze nacht,
das ist der mynne lanczen ort,
sie verwundet hie und dort.
zwúschen zwaien lieb mag da sorgen vil ergan.
senigliche not
mag die lieb wunder machen,
liechte augen nach der trúbe rot,
súnst und so mit myniglichen sachen.
sie wundet mangen, das jm senfter wer ein ringer todt.
nymmer mit gedencken wirt erborben weibes kindt.
davon sprech ein man einczeit,
das im an dem herczen leit
und versuch, ob es dy mynnigliche túe.
wes er im gedencket, das ist im vil gar ein windt.
sie vernympt sein nymer nicht,
davon ist er gar entwicht.
da gehóret unterweiln gut gerúne zu.
es ist ón masse gut,
wer gein frawen tar gesprechen.
der verkeret offt steten mút
und mag im sein sorig wol zubrechen.
das rat ich iungem manne, der gern das peste tut.
ich bin einem weib noch vil gar ón masse holt
herczenlichen here gewesen.
an sie getrau ich nicht genesen.
nú sind fró die leut und merckend mein klag.
solt ich gein irn oren sprechen das alles ich wolt,
das doch guten fúge hatt
und nicht an ir ere gat
und doch wol gein ir geschee, wer ich gein ir nicht ein zag.
wenn ich von ir pin,
so han ich vil guter synne.
kom ich zu ir, so bin ich ón synn.
das sind alle herczenlichen mynne.
gar an sprechen mit gedencken get die zeit dahin.
hochgelobter fúrst, an trawren herter denn ein flins,
ir habt mich behauset woll,
das euch got vergelten soll.
ich empfing so reicher gab nye von fursten handt.
es wer alles gutt wann umb den ungefúgen zins.
des die kinder solten leben,
soll ich das zu stewer geben,
so ist es zwuschen mir und meinen freunden schiere pfandt.
vil lieber herre mein,
ir sult mir den zins geringen,
das ir ymer selig músset sein.
ewer lob das will ich gern singen,
das es von hynnen muß hellen uncz an den reine.
sand polkten almusen
o we winter,
wie du hast beczwungen,
das dein kelt
mit gewalt niemant verpieten mag.
die kleinen vogelein hewer sungen,
die han geswigen mangen sweren tag.
zwar dein swinder
alten und auch jungen
nit gefellet,
zwar das sie vil dein ungefúger krag,
da das new laub ee was entsprungen,
des hastu nú gefullet deinen sack.
schawet an, wie bar die pawm sind
ir wuniglichen klaider,
die der mai in hett gegeben
zu einer newen wat.
reif und windt
das habens aber laider
in ir leben,
das aber manig hercz in trauren stat.
mich muß wunder
han besunder,
wie er es also gar verderbet hat.
also zwinget
mich ein ander kumer,
das mein gesangk
der weld wil nicht mer gemain sein.
mang leut haben mich des tummer,
warumb ich selber swende das leben mein,
was mir bringet
winter und auch sumer,
ist so kranck.
ich eine muß verdulden dise pein.
etwo hies ich wol ein frumer,
ee das verslossen wurd meiner freuden schrein.
wer mocht nú so rechte mir
imer wider gewinnen,
das ich wurd der jungen
wider gar gleich.
solcher gir,
der mocht mir ni zu rinnen.
nu pin ich zwungen,
als ich nie wurd an keinen freuden reich.
secht, dar wendet
und vollendet
niemant den der furst fridreich.
herre mein,
und törst ich dich gepitten
einer bete,
der du mich solt durch dein gnad gewern.
nú vernempt mit adelichem sitten,
ob ich so kluger ding wol gern,
lat mich sein,
als ich ee han erliten
an menger stet,
da ich vil wenig hort meiner ern,
da die torper mit irn gailn tritten
geschocket hand, ir keiner wolcz empern.
er wurf einen fuß dorthin
als im sein nicht bestúnde
und zuckt in denn pald herwider.
dem andern tet er alsam.
wa ich bin,
so pin ich doch der núnde.
auf und nider,
far ich ferr, so pin ich ine gram
umb ir schmähe,
ich gern sähe
und fúrn sie alle uber des meres tram.
wer nu clug
tancze wol schawen
und ein ding,
des warn ee die weisen ungewan,
nú haben es die jungen auf geprawen,
das man ein newes mere sag davon.
da ist genug
junger mann und frawen,
mein geling
muß da greisen, sie tun mir gedon,
die da mit dem pflug selten pawen,
die wollen raien auf des maien lon.
friderún
kauft ir des guten dings aus der krome,
seit die fart
ist alle sampt durch deinen willen gar.
vil manig walleberún
mit seinem ram
hat gespart
sein gogelweis, uncz ob er kome dar.
sich, das tichtet
und auch richtet
niemant wann mein lieber engelmair.
wer nu haben
wölle reiche schawe,
der soll kumen
gein potenbrún auf einen anger dar,
der ist umfrit mit einer weiten awe,
darauf so kumpt ein gancze newe schar.
er ist umbgraben
mit einem reichem paw
und unbenomen
bei der sunnen brait und lenger gar.
dorauf so kumpt vil manig edel fraw
und pawrn diet ein ungefúge far.
die wolen breis
mit tanczes rúme da bejagen,
aus dreien grossen gepieten,
das sie wärn wol ein landt.
sie sein nicht weis,
und torst ich es gesagen,
sie wollent sich des nieten,
das sie tragen verhauecz gewant,
und das sie hacken
durch die packen,
zwar ich schnaid keinen mit meiner handt.
giselbrecht,
hastu die haut beraitet,
so pumper drein,
das man es höre ein grosse meil hin dan.
wart, wo man einen fan dort here laitet!
herr engelmar und mein herr engelwan,
die geigen, secht,
die sind gar unbesaitet.
dein grösser sein
dein leut betör, du solt uns nicht enlon,
es wirt villeicht das velt noch hewer gepraitet,
das man die roten gabel gaffet an.
dort sih ich der tullner fan,
die furen einen spiegel,
darunter get ein göttin,
das ist mein fraw friderún.
mich trieg der wan,
sich hebt noch heut ein gigel.
wer da gewin,
der werf sein flust uber einen zawn,
die aus dem vorst,
die haben getörste
ir göttin bringen und mangen walberun.
nun stet umb
und lat uns recht schawen,
wer die sein,
die dort here mit dem plaben himel gende,
den wirt villeicht ir schedel heut zuhawen,
das sie sein gar in afterrewe stan.
sie sein so tumbe
und torsten sich ir frawen,
die geben schein,
ir spere das ist mit einer van gesandt.
sie haben leicht ein ding in selber geprawen,
das sie sind fúrpas alle leut erland.
so kumen denn die ab dem marchfelt
mit einer garb,
die soll wir úberdreschen,
das sie werden gar ein stro.
an aller schlacht melde
rote farb
geit am hubschen
mangem, das er sein beleibet gar unfro.
so das geschicht
ich han des pflicht,
das noch gelig ir etlicher dro.
die schar
sich alle hat gesampt,
sich hub ein tancz,
der was noch belder wenn rosses laufes weit.
die göttin aus dem vorst die was wol geamt,
sie was die schonst da und oft seit.
herr engelmar
gar vil darumb grißgramt,
sie wer als glancz,
die bei im saß, zu hand hub sich ein streit,
ir ode kragen wurden vast verschrampt,
da slugens oberhalb flarren weit.
sie tailten do
irs herrn almusen von sand polken,
die aus dem vorst,
die hetten pas mit schonhait wol gesigt,
slugen so
vil mangen faisten trollen
durch sein borst.
da sah ich das, das recht gein recht wigt.
ein torper der schrai:
< nú we mir, we,
was miner grimpel vinger vor mir ligt!>
ich wen, das
der spiegel wurd geczaiset
an der stet
noch kleiner, denn ich engelmair zubrach.
mangen oden gauch sere fraiset,
da er die wunden gein im wallen sahe.
umb den haß
vil manig maid ward verwaiset.
wer es tet?
ich main, das man ir zwainczig toter sah,
und haben die nú alle wol geraisset,
so sei es mir ein kleiner ungemach.
engelmar
und williger die sprúngen do zusampen,
die wolten haben
den vorst und tullnerveld erwert.
sie wärn bar
und slugen durch die wannen,
do ward
einem hubschen stelczer her sein todt vil schier beschert
von seinem haus,
in einem vaß
er toter hin gein zeisselmauer fert.
der pflug
die liechten tag beginnen aber trúben
von des alten winterszeit,
seit sein zwingen niemant unterstet.
nun will sich in der stuben freude úben
von den jungen widerstreit,
den ir laid nicht gar zu herczen get.
tanczen, raien, singen wol,
spitelslahen, prittelspil,
jarlang wirt die stuben der oden gauch so voll,
das sich menger mit der achsel weiter dingen will.
sich hebt ein wunderlich gepere
von den gattelingen gail,
zuhai, wie davor gesungen wirt.
ich pin in durch ir gogelhait gefere,
zwar ich wunsch ir keinem hail,
wie mich doch ir manger nicht verbirt,
recht sam jener gundelwein,
der nu auf den zehen get.
sam im dient das land von ungern an den rein
und ichs mit dem kunig erczeug, das im sein nicht bestet.
sein vater was ein schneider mit dem pflug,
wavon er denn edel sei,
des kan ich nicht gewissen fúrwar.
er traib die gogelweis gar unfúge.
er was seiner drischel bei,
damit er in neret manig jar.
o we armer hofesit,
das dein manger nicht empirt,
der des wenet, man ziehe stete den ofen mit.
laidiger gast ist kurczer freundt, so hat gemach der wirt.
wenn er sein raide löcke windet,
so will er es alles sein,
so die glungken glangken umb den kragen.
in senftem mut man sie selten findet,
wuntelgos und gundelbein
wollent diesen winter niemant nichcz vertragen.
sie verslúnden wol ein landt,
des sie zimmet oder mere,
davor hútend sich hildebolt und eberczan
und von bernreut ein heldt, das ist der junge bere.
ich kam zu der gätteling geuden,
do vermaß sich gúndelwein,
das er allein ir drei wolt bestan.
wuntelgos der sprach aus hohen freuden:
< sweiget, lieber vetter mein,
ir mugt mich auch wol mit euch fechten lan.
so sie schierst kumen here,
so hebt auf ewern alten has,
es sei hildebolt oder der junge ber,
zwar es muß von meinem swert ir schedel werden naß.
gúndelwein, nu hab dir des mein trew,
und kum ich den dicken an,
er wirt durch das kettenwamas geslagen.
erraich ich ine ein wenig fúr der knú,
durch ine muß ein straß gan,
das man fúr hin nahet mit einem wagen.
waistu nicht was er mir tet,
do man hewer zu tancz gieng
und man mir den laitstab empfolhen hett,
das er mir zu tracz elsen nie getanczen lies?>
< wuntelgos, so las dich nicht verdringen,
ich wil heben einen schall,
das mir nie so wol zu mut was.
sausa, wie die finger mússen springen
auf der strassen uberal
als die hewschrecken in dem gras.
sichstu nicht mein newes swert,
wie das schneidet umb das ort?
es ist wol dreiunddreissig meczen wert.
kom es an ein ganczes here, ja sie wúrden alle ermort.>
hiemit súll wir dieser rede gesweigen,
lassen wirs also besten,
gee wir zu der freudenreichen schar,
tret wir mit einander nach der geigen.
sein ir drei, so mach wir zwen,
das ir keiner nimmer here getar.
wolt got, und komens here,
das sich wol gefúgen mag
hildebolt und eberczan und jener ber:
was sie an uns gewinnen, das stossen sie in iren sack.
zuhant do huben sie ein ridefanczen,
wuntelgos der sang ine vor,
dar kam hildebolt und eberczan.
gúndelbein verlies vil gar das tanczen,
er lieff gein in fúr das tor,
nach dem swert graif er so zuhandt,
do was hildebolt berait
und verstal im einen slag,
das sein ort den klingen riemen nie verschnaid
und der dawm salb fúnfter auf der erden lag.
wuntelgoß der kome mit einem gestoß,
der sties nider siben kindt,
ee er sich verrichtet fúr die túr.
er begraif den einen bei der gros,
er slug dar, als wer er plindt,
er want, das er seinen gesellen verlúr.
do ward im sein rúck entrant
mer dann zwaier spannen lanck.
gundelwein sprach:< gesell, hab immer danck,
das wer wol gefochten, hett ich wider nú mein handt!>
hildebolt der warf sich gein ine umbe
als ein wildes eberswein,
das da wútend vor den hunden get,
fraislich stund der frech tumme.
< we mir, we!> sprach gundelbein,
< das den schaden niemant unterstet.>
unterdes do ward ein kracz
hildenbolten durch die zene,
das er auf der achsel hett den widersacz,
er ist nu jungen maiden hinfur ein pöse spene.
der von bernreut kam geloffen,
der was einer elen weit
und trug ein verporgen stahelnapf.
uppiglichen kam er zu dem haufen,
er erczaigt da seinen neidt,
dar kamen pawern vil der uberklaph.
secht, die schieden alle da,
das núr einer ward erslagen.
ob dem allen schirens alle:< jaraja,
stet auf, hoher laid, lat uns disen doch ab dem weg tragen!>
do sah ich wunderlichs hausgerúste,
mangen ungefúgen spies,
hacken, hawen, stangen und auch spere.
maid und weib, die slugen sich zu prústen
umb den grossn widerdries.
da ward laider nicht gefochten mere,
ei, wie luczel ich sie schied,
wann mir was von schulden laidt,
das der schimpf ein wenig pas da nicht geriet.
awe, wes ich gúczens verlos, ee ich von dannen floh und rait! die unsynnig sampnunge
nun rewet mich der waldt und alle die haid
und darczu der kleinen vogelein singen.
der kalt wintter tut uns vil zu laide,
der will uns mit seinen panden zwingen.
mein darff auff dem anger nyemant warten.
lassett alle blumen varn!
wir súllen uns mit freuden scharn
jarlang in einer stuben warm.
da sing ich euch von meiner engelgarten.
ir last die tórl ungepáre treiben,
die kúnnen nicht wan gúffen und auch ringen.
so will ich ir und allen guten weiben
das peste gern sprechen und auch singen.
wunschet, das mein gesanck ir múß gefallen,
das ich den losen angesig
und der schonen bei gelig,
der ich mich nymer mer verwig!
die ist mir ein wandel vor in allen.
uns kumpt ein synnlose sampnung,
der ich auch zwólff und noch mer will nennen:
der hebenstreit von hohenfelt der junge
und amelung, den mugt ir wol erkennen,
wallenbrecht und wellenbrecht der lange,
ysolt, epp und engelhart,
út und út und eysembart,
aigenprecht und magenwart,
die thun mir laid ane meinem anefangk.
nun wais ich einen, der sich sere vleissett,
wie er mich beswáre an engelgarten.
ja wais ich nicht, was er der guten weisett.
im mag geschehen als jenem durchellharten,
den ir muter mit der pfannen sláge
hart an seinen drússell slug.
das er lúczel ye gewúg,
on das ers von hynnen trug.
davon hút er sich und mein herr her valche.
sie fragen, wer sie sej, die seldenreich,
von der ich hóflich han gesungen.
si lebt on allen wandel sicherleichen,
das kúnd ich den alten und den jungen.
si ist jn einem krais, der ich muß dienen,
von dem pfat uncz an den sand,
von ellsas in ungerlandt,
in der eng ich sie fandt,
doch ist sie zwuschen pariß und wieyen.
die creuczfart
winter, dein unsenftigkait
laid uns allen bringet,
singet nimer nachtigal,
schal der kleinen vogelein ist geswigen.
zaiget uns inder die rosen rot,
not sie hat beczwungen,
sprungen plumen manigfalt,
walt hat seiner newen klaider nindert.
wer ist, der
die swern zeit
leit bei lieb allein?
hat er freuden vollen rat,
die sind im gemain.
das wer ich,
wurd mir paß
núr von der,
die sere bekrencket mich.
fraue, durch dein gute gar
par las mich von sorgen!
porgen soltu, freundlich leib,
weib sind unterweilent nit gesúnet.
minnet einer steten mút,
gut ist im behalten.
alten soltu, fraw, mit mir,
schier mir in sendes herczen schawe,
ob ich lob
dein stetigkait,
laid mir gar verswúnde.
das tun ich on allen haß,
wenn ich freude empfinde.
mir wirt wol
freud mit dir,
minne mich
mit dir verainen soll.
ringer, liebe, meinen last,
hastu gein mir willen,
stillen sultu meinen qual,
wal hastu mich zu töten und auch neren.
sweren wil ich dir mein stäte,
bät ich uppiglichen,
weichen sol dein helfen mir.
dir gib ich das recht, wann mein geding
ligt zwar gar
an deinem trost.
last mich nicht dein gút,
ach, so wúrd mein freude swach:
davor mich behút,
las mich sein
mit dir, fraw!
engelmair
furfar und berwein!
stet in des maien zeit
geit ine got ein rewe.
new wirt des dorfes schar:
war nim ich, wie sie sich ausberaiten.
laiten sol herr iremper
her das creucz schön,
löne, liebe eselmút!
gut hat im gegeben solich geräte,
das er pas
denn ander knaben
haben will die zoie.
des, des acht ich nicht umb ein ves,
an sein dicke troie,
tut mir laid
und sein hut,
die im hie
noch dort nie kein swert verschnaid.
immer muß er sein verczert,
wert er sich nicht zwaier,
maier fridrich drot,
tot muß er von seinen handen fallen.
allen sei in vor gesait:
laid will er in machen,
lachen muß sie verlan,
gan sicht man in on sein greusen nimmer.
seit der zeit
als ich ine sah,
prach mein freude swinde.
er ist mir als jener ber,
der mir einem kind
tet ein laidt
an der stett,
da man schimpf
durch gelimpf nicht wol vertrait.
einest kam ich zu einer stunde,
kundt ward mir ir weis,
greis sah ich mangen man
gan, als er den teufel wolt verslicken.
schicken begunden sie ir here,
wer sie alle trugen.
klugen schimpf sah man da wol,
vol so ward der anger also gemain.
da kom also
herr erkenbolt,
wolt er sie nicht meiden,
zart man im sein hauptswart,
secht, das must er leiden.
er vergalt
dennoch mer
denn sein mút
durch gut im vorgeczalt.
wuntelgos und tragenher,
her von kúnigsteten
reten fraissiglichen da:
< wa ist nu der fies von zeiselmauer?
sawer wirt im dise fart,
zart er meinem bruder
múder, hauben und auch har,
zwar ich schrat im durch sein schnierhútel.>
hin zu in
do was im ger,
per und jener lancze,
an luff sie da enczeman.
einem streit herr rancze
nach dem giel
ab ein sach,
trahenger
vil sere des slagens viel.
eberczan und irenfrid
mit einander liefen,
riefen an des torfes stei:
< wo, wes saumpt ir euch hie bei den creuczen?
scheuczen last euch nicht also.
wo wir heut schiehen,
fliehen von der trunne dan.
man verschröt uns lungen, milicz und leber.>
< ich sawm mich
nicht>, sprach der schmidt,
mit der langen flaschen
traf er gumpen auf das saf
durch sein troienwatschen.
der gelag
und ir mere,
eberczand
ein handt nicht ringe wage.
laufen sah man weib und man
dan mit grossem brachte,
acht von der traisem here,
der drei da strauchten auf der ferte,
hert es dem funften lag.
schrag, latten, stúl, lang
stang, zieter von dem pflúg
trug man da mit schall zu dem haufen.
ber und der
den spiegel brach,
sprach verwendiglichen,
< gesell, wer ranczen heut erschnell,
sich, der soll im streichen
durch den back
ein furich.
wer das siht,
der gicht: wie wol ein slack!>
schreien hort ich lauten schrai,
zwai creucz da befelten.
selten das ie mer geschah.
< schlag und stich!> ruft manger öder törper,
schorper schelter da ir borst,
torst ich es gesagen,
clagen, tragen sah man zwolf ir tot.
trot das clagten die amien,
den ir spen
des dorfes schar
zar gab durch die swarte.
sehe ich blos ir zinzelwähe,
so hie ich noch warte,
das ir schalle
wúrd lasse,
fro súng ich
< wol mir> zu rubental.
der rodt told
< awe diser not>,
sprach ein maid,< der summer will zergan.
des gewynn ich liecht fur laid ein grawes har.
ich sah die plumen rot
vor dem wald wuniglichen stan.
die hetten alle liechten schein, nu sind sie alle ungefar.
mochten uns die rosen also schón sein beliben,
der hett ich geprochen einen krancz.
ir glancz
hat mir meiner swer vil vertriben.>
die haide hat verplút.
die roten rosen reisen alle nyder.
das kumpt von den sorgen, die sie zu dem reiffe hand.
wie sere sie das mút,
herr augolff! kumpt der sumer nymer wider,
so grúnecz under ewern danck, so sie aber schón auffgand.
zicken rutell, wie sis da mit tanczen tichten soll!
des wol hillfft eselbrecht und irmelgart.
eberhart
der get an jrer handt und ist im woll.
ich kam an ein stat,
traun, da fand ich hubscher kind vil.
die hetten einen tancz, dem ward der flecz gar zu weitt.
zu einer ich da trat.
ir muter sprach:< was ob ich des nicht will,
das ir mit ir nicht raunet? we, das ir zu ruen seit!
lat sie mit gnaden, zecket anderthalben hin.
ich wais wol, das sie mit euch nicht schimpfen kan.
alter man
ist sie frej, die weil ich leben pin.>
< fraw muter, zúrnet nicht,
ja mach ich im das peten gar zu lanck.
und bet er mich uncz morgen, ich kund ims dennoch wol versagen.
als in mein aug angesicht,
von im stett mir aller mein gedanck.
ich ward vert also wol durch seinen willen geslagen.
we, wie es mir versmahett, das es mir von im geschah.
muter, nu seit im durch meinen willen gram,
ich bin im sam.
ia ist es der, den ye mein mut versprach.>
sie hat ewert sich mein.
sie hat das schón gethan.
sie zaiget mir den wolffszan, das sie vil eben saz.
ob sie wol gefert,
so muß mein ding auch nach hail ergan.
zwins ich heut, so gesih ich morgen pas.
arge weib lonen selten guten mannen wol.
wer da trew suchett, da ir wenig ist,
das ist ein list,
der sie vill kleine hellffen soll.
sorig ich hinder icht,
wie sie ymmer hillff an mir bewar.
ich wais wol, sie gedenckt mein, jn welcher maß das sej.
anders sawmpt sie nicht,
wann ich in grossen rewen von ir far.
tórst ich, ia wer ich ir zu allen zeiten gern nahet bej.
ich widersicz ein scholl, in des lande sie da stát.
er sie anderthalben suchen soll, denn ich bitt
solichen sitt,
als man daheym in meiner pfarr hat.
mein schimpff halff an ir.
da sie zornes mutes widerwandt,
da ward ich des innen, das hassen was ein trawm.
freunde wurden wir.
sie gieng den tag vil schón an meiner handt,
wo ich an dem tancz gieng, des nam mein mecze gam.
sie sprach:< fraw, tut sein nicht, ir kumpt sein in grossen neid.>
mit der rede kund sie irs verpieten nye.
auff die knye
bracht mich dieselb diern seydt.
was ist darumb und haben wir der blumen nicht?
andre kurczweil die ist also gut.
wenn ein man ein mynniglichs weib ansiht,
die im in den augen also sanfte tutt,
die verpeut ich den die ungefuge sein,
das sie nicht anschawen schone frawen.
sunst gethan gericht ist mein.
< owe>, sprach ein frewlein,< das nu die mann
nicht werben umb uns wolgethane weib.
ich bin eine die nicht gereden kan.
we, warumb solt ich preisenn meinen leib?
mein róck die faulend in den schnúren gar,
so das ich ir eins nicht auffgepinden tar,
wann nyemant nympt der falten ware.
ich will in ein closter, ich han gedacht,
meiner schón der wil ich nymer pflegen.
meinen leib hett ich in newe freude bracht.
nu ist mein hochster trost an einem mann gelegen,
den hett ich auß aller werlt mir erkorn
zu einem freund, das ist laider gar verloren.
des ist mir von schulden zorn.>
die grún wid
ich näm immer, was die hanen kreen,
fúr das die nachtigal möcht gesingen,
wenn die wind durch die stuben weend,
so hoff ich, das die zopf schier erklingen
bei einer haissen glút
trinck wir moste gút,
faiste proten geben hohen mut,
die lob ich fúr des sússen maien plút.
als man mir und giselbrechten pfeufet
und wir den raien waidenlichen springen
und friderún ir sluckenfane sleifet
auf der erd, so mag uns wol gelingen,
so spring ich auf den pencken
aber an geúten handt.
vor forchten mússen sie mir alle schencken,
so túnst ich, als ein meiler sei emprant.
dar kumpt engelmair mit seiner stelczen,
der tregt ein swert, das ist in der massen gut,
so hebt sich ein klingen und ein kelczen,
so zuhandt verpind ich meinen hubelhút.
als aus einer festen hecken
so lug ich herfúr,
ich mocht den teufel aus der helle erschrecken,
wenn ich den meinen kolben auf embúr.
sie farend umb schiessen als die premen,
so ste ich vor ine als ein wilder per,
wene ich erraich, der darf sich nicht schemen,
auf fechten stund mir ie und ie mein ger.
so vil der rosen krancz
seczens auf ir stirn:
sich hub ein swindes hawen durch den tancz,
do ward zerschroten kopf und auch das hirn.
fuß, hend und arm sahe man reisen,
lungen, lebern, kropf, oren und kragen,
den neithart will ich fúr den maien preisen,
der kan uns von öden gauchen sagen.
die sind so ungestúme,
keinen adel haben sie holt.
der sie mer denn zwirúndhalb begrúbe,
das nem ich fúr der reichen kriechen gold.
< nún sagt, herr neithart, wer solt reuten und hacken,
und wern nicht törper in dem lande weit,
vor hunger músten dorren euch die backen.
wer súng uns von der sússen sumerzeit?>
sie súllen den pflug nach messen,
das red ich ane far,
ich kan ir mit gesang nit vergessen,
von iren schulden trag ich grawes har.
den engelmair sah ich auf der haide,
in einem land, das haist das marichfelt,
do must er sich von seinen freunden schaiden,
sein lincker fuß gab da das widergelt.
darumb ich nimmer waine,
wirt er zu todt erslagen,
er zimet sich so hubsch auf einem paine,
das rech ein grúne wid an seinem hochmútigen kragen!
der schaffernack
nun ist die summerzeit hinwegk
und des mayen plút,
davon uns lieb geschah.
nun tregt man den schavernack
fúr die plumen heut,
die man in dem mayen prach.
jr schauet an die linden,
wie seniglich die statt,
die der kaldt winde
so gar verderbet hatt.
yener sich vermachet hatt
in ein troyen, der ist
das góller einen spannen braitt.
sein har im auff der achsell gatt.
ich wen, er nyemant auff dem mist
einen múlslag vertraitt.
sein swert ist wol geschliffen,
ein mistkorpp er auff trug.
zwen vor im pffiffen,
der dritt das sumer slug.
nun hebt sich in der stuben schal
von den gattellingen,
das sumer laut erdos.
da tanczen maget úberal.
da zuckt er ab dem ringe
die guten auff sein schoss.
nach einem vingerlein
verrengt er jr die handt,
da sandt ir bruder grein
nach hellff so zuhandt.
dar kam der lang rechwein
und des mayers bruder,
die hetten grosse swert.
ein alter haß was unter yne
entworffen umb ein fúder
uff der strassen fert.
er laynet an einer wende,
wie wenig er des genós!
er slug in die zende,
das yne das blut begoß. die krum nadel
der winter hat mit siben sachen uns verjagt
den lieben sumer, das uns allen missehait,
der reif und anhang, eise machent drei,
dem schne wonendt oft kalte winde bei,
davon die werlt ire wune lat und ist an freuden frei, ja frei.
die funf treiben in dem landt gros gewalt,
davon haid, perg und tal ist ungestalt,
der sunnen pergen ist der sechsten sach zil,
die siebend sach, das die sunn herfúr nicht will,
von grosser kelte das geschicht und ist ein hertes spil, ja spil.
nun hat der wald von laub nindert obdach,
des hat gump und eppe vor mir gut gemach,
der snabelraus, der krell und auch der hildebolt,
der amelreich und gúndelbein sindt mir nicht holt,
sie brúfen mir so grossen neidt, den ich han nie verschuld, verschult.
nun súnge ich gern von der gatteling geschicht,
so wais ich laider keins newe gedönes nicht,
niemant kan mir erfarn von ir gumpel sitt,
damit ich mocht gepreisen meine newe lied
und den hubschen kinden súnge, da sie raien mit.
der turselnmúl, herr eck und auch herr eczelfeil,
die haben mir versawmet vil kurczweil,
das ir geles ist gelegen mangen tag,
das ich von irem gumpel nicht gesingen mag,
davon muß ich gein zeisselmawer auf meinen breis bejage.
nun wie soll ich bewarn meinen hubschen mút?
zu diser not wer mir ein alte kraschen gut
und auf die fart an meinem leib ein schnöd gewandt.
dahin gein zeisselmawer, so ist mir also andt
hincz einem, haisset engelmair, dem ist es unerkant.
der ist des raies panier, als ich han vernommen,
mit klugen listen was ich zu den geúchen komen
in engelmaiers haus, so er sei verschandt,
und mir was lieb, das ich in daheim nicht fandt,
wer sich gein im vergaß, der hett den todt an seiner handt.
ich kam gein zeisselmauer, ein kreschen ich do trúg,
mir widerfúr ein abentewr, die was klug,
von einem törper, der was frech und darczu knaus,
der was gegangen in das dorf aus seinem haus,
do gieng ich hinein und seczt mein kreczen in sein haus.
ich bat der herberg, die fraw was also bald
und sprach:< vil lieber gast, ich han sein nicht gewalt,
ich han zu wirt laider einen pösen man,
das ich euch, lieber gast, der sorgen nicht engan,
sein úbel und sein uppigkait niemant volsprechen kan.>
ich sprach:< vil liebe frawe mein, lat mich es wagen,
ich han in meiner kräschen also hart getragen,
ein gute rede die findet leicht ein gute statt.>
mit allen nöten ich die frawen uberpate,
das sie mich in der herberg lies, vor sorgen ward ich matt.
ich sahe vil weit umb und hies mir trincken geben.
sie sprach:< mein lieber gast, wolt ir beleiben bei leben,
so siczet still und sprechet ein kúttel nicht,
entrucht euch, was er treib mit seiner ungeschicht,
er brauset in im selber, ist wunder, das er nicht zubricht.>
ich sprach:< fraw, er mag zaim truncken sein.>
< nain, lieber gast, er hat herhaim wol wein,
im hat der teufel einer newen mú gedacht
mit einer troien, ee die vollen wirt verpracht,
damit so get er umb jecz zehen tag und auch die nacht.
umb die haimlichen troien ungenant
ist im und mir und einem schneider wol erkanndt,
wir musten sweren alle bei des aides pflicht,
das wir dieselben troien nimmer melten nicht,
er hat den freundt so lieben nicht, das er wiß umb die geschicht.>
< ei, liebe fraw, und ist die treie also gut?>
< ja sie ist vor aller moderei gar wolbehut,
darinnen ligen krume nadel und auch bech,
wer von der selben troien núr ein wörtel sprech,
wúrd er gein im vermeldet, wie schier ers an im rech.>
sie sprach:< herr gast, seit ir zu wien icht wol erkant,
kennt ir herr neitharten, der so weit ist genant?
dem ist er veindt und hat auf seinen tod gesworn,
köm er in an, er hett den leib vil gar verlorn.
die krúmen nadel und das bech tregt er nú vor zorn.>
< eia, liebe fraw, ist der wirt so ubel gar?>
< er geb umb den tewfel nicht ein kleines har,
kein fechter ward in wien der stat halt nie so gut,
der wider in múg, wann er tregt eins leben mút,
darczu hat er ein langes swert und einen stahelhut.>
in der rede da kam der ungefuge man,
das ich halt soliches wirtes nie gewan,
er prauset in dem haus recht sam ein sturmwindt,
so von dem weg must die fraw und ire kindt,
er sah mich mördiglichen an, vor vorchten ich erplindt.
er sprach:< seit ir ein gast, so haist euch trincken geben.>
< ja ich, lieber wirt, gnad mir an meinem leben,
ich kam geloffen múder here von wien der stat,
mit allen nöten ich die frawen uberpat,
das sie mich lies hie siczendt.> -< sweiget still, das ist mein rat.>
< seit ir ein gast von wien, so sagt uns newer mere,
wes beginnt der neithart aller tugent lere,
und ticht er ichczit newes, so er sei verschant!
hett ich ine hie und auch mein vetter eberczandt,
ich gebe im des mein trew, er wurd von uns verprannt.>
< ja ichs, lieber herr, und torst ich euch gesagen,
er hat ein newes gesungen kawm bei zehen tagen
von einem törpel, der ist aus der massen frech,
der zecht ein troien von krumen nadeln und auch von pech,
das treibt er in der stat enczwerch und ist den leuten werd.>
< ach herre got, wie soll ich meine ding bewarn,
und kan der neithart soliche haimliche ding erfarn,
zwar im gesagecz doch nie kein mensches mundt,
er hat ein úbeln teufel, der ims alles tut kunt.
mein lieber gast, nu sicze herzu, vertrinck ein halbes pfundt.
mein lieber gast, sing mir den newen raien bas.>
< mein lieber herr, das tet ich gern, wer es on haß.>
ich sung im das allerpeste, das ich iergent kan,
und da ich mich ein wenig recht besan,
das mir da fuget, das sang ich im, und das ander lies ich stan.
do mir sein weis und auch sein geperd als wol gefiel,
wie pald ich mich von zeisselmauer von dannen schied,
ich kam halt haim und gedacht doch wider dahin,
wie wol mir ward, das ich als wol von dannen pin,
mein lieber herr, nu mercket das, das was ein kluger sin.
mit meinem krenczen kum ich werlich nimer dar.
er ist so unbeschaiden doch, herr engelmar,
das ich ine furcht und sein unbeschaidenhait.
hett mir die fraw von den nadeln nicht gesait
und von der troien mit dem bech, es múst mir wesen laid, ja laid.